༄༅། །ཁྲུས་སོགས་ཉེར་མཁོ་ཕྱོགས་བསྡུས་རིན་
ཆེན་བུམ་བཟང་བཞུགས་སོ།།
སྡོམ་བརྩོན་དམ་པ།

༄༅། །ཁྲུས་སོགས་ཉེར་མཁོ་ཕྱོགས་བསྡུས་རིན་
ཆེན་བུམ་བཟང་བཞུགས་སོ།།
གསེར་ཐང་ལྔ་རིག་ནང་བསྟན་སློབ་གླིང་།

དཀར་ཆག
འཕགས་པ་བཀྲ་ཤིས་བརྒྱད་པའི་ཚིགས་སུ་བཅད་པ་༡
བཀྲ་ཤིས་བརྩེགས་པ་བསྡུས་པ་༢
བཟང་སྤྱོད་ཡན་ལག་བདུན་པ་༥
དབང་སྡུད་གསོལ་འདེབས་༩
བླ་མའི་རྣལ་འབྱོར་བྱིན་རླབས་མྱུར་སྩོལ་༡༠
བཟང་སྤྱོད་སྨོན་ལམ་༡༣
འཇམ་དཔལ་ཞི་སྒྲུབ་༢༡
ཡང་སྙིང་རྒྱུད་ཀྱི་སྲུང་མའི་གསོལ་མཆོད་༢༦
ཕུར་པ་མགུལ་ཁུག་མ་༢༨
རྟ་མགྲིན་སྒྲུབ་ཐབས་༤༠
གུ་རུ་དྲག་པོའི་སྒྲུབ་ཐབས  ༤༡
མཚན་བརྒྱད་གཅིག་དྲིལ་༤༢
ཆགས་མེད་མདོས་སྣ་དྲུག་ཅུ་རེ་གཉིས་༤༤
སྲིན་གླུད་ཕན་བདེའི་དཔལ་སྟེར་༧༢

ཁ་ཚའི་མདོས་༧༥
གླུད་གཏོར་ལ་༧༧
བླ་བླུའི་སྐོར་༨༡
འཆི་བླུ་ནད་གདོན་ཀུན་གྲོལ་༨༩
འཆི་བླུ་བསྡུས་པ་བདུད་ལས་རྣམ་རྒྱལ་༩༢
ཐུགས་རྗེ་ཆེན་པོའི་མངོན་རྟོགས་ཡིད་བཞིན་ནོར་བུ་༩༦
ཟས་བསྔོག་༩༧
གདོན་བགེགས་འབྱུང་པོའི་གསུར་བསྔོ་རྐྱེན་ངན་ཀུན་གྲོལ་༡༠༡
གླུད་བསྔོ་ཁྱེར་བདེ་༡༠༥
དཀོན་མཆོག་རྗེས་དྲན་༡༠༦
ཟབ་མདོ་༡༡༢
གདུགས་དཀར་༡༡༨
རྗེ་བཙུན་འཕགས་མ་སྒྲོལ་མ་ལ་བསྟོད་པ་༡༢༤
འོད་ཟེར་ཅན་མ་༡༣༢
ས་སྙིང་མཚན་གཟུངས་༡༣༤
མཆོད་ཕྲེང་ཡང་སྙིང་ཡིད་བཞིན་དབང་རྒྱལ་༡༣༥

ས་སྙིང་བསྟོད་པ་ས་གཞིའི་མཛེས་རྒྱན་༡༣༧
གཡང་འགུགས་ལྷ་རྫས་ལྕགས་ཀྱུ་༡༣༩
གནམ་ཆོས་གཏེར་མ་བརྒྱུད་པའི་གསོལ་འདེབས་༡༤༢
གནམ་ཆོས་རྒྱལ་བ་རྒྱ་མཚོའི་སྒྲུབ་པ་༡༤༣
འཕོ་བ་མ་བསྒོམ་སངས་རྒྱས་༡༤༨
སྨོན་ལམ་བསྡུས་པ་༡༥༠
ཆགས་མེད་བདེ་སྨོན་༡༥༢
བསྙེན་གནས་ཀྱི་ཆོ་ག་བྱ་རྒྱུད་བདེ་ལམ་༡༦༦
བཀའ་བསྒོ་བ་༡༧༢
བཀའ་བསྒོ་བྱེད་ཚུལ་ཁྲག་འཐུང་རོལ་བའི་གད་རྒྱང་༡༧༣
རྡོ་རྗེ་རྣམ་པར་འཇོམས་པའི་ཁྲུས་༡༧༨
རིག་འཛིན་སྲོག་སྒྲུབ་བདུད་རྩིའི་བུམ་བཟང་༡༩༠
ཚེ་འགུགས་༡༩༤
རི་ཁྲུས་དང་ཁྱིམ་ཁྲུས་ཀྱི་ཆོ་ག་ཉེས་པ་ཀུན་སེལ་༡༩༩
ཐབ་བསང་༢༠༡
མནོལ་བསང་བསྡུས་པ་༢༠༣

གྲིབ་མནོལ་བསང་བ་༢༠༤
རྟ་བསང་རྟ་ཁྲུས་༢༠༦
མནོལ་བསང་ཞི་བ་ལྷ་ཆབ་༢༡༡
མནོལ་བསང་ལྷ་ཆབ་སྔོན་མོ་༢༡༤
མནོལ་བསང་ཉམས་གྲིབ་ཀུན་སེལ་སོགས་༢༣༣
མཁའ་འགྲོའི་གྲིབ་སེལ་མདོར་བསྡུས་བྱ་ཚུལ་༢༣༧
ཚེ་ཐར་གཏོང་ཐབས་༢༤༠
རབ་གནས་སྒྲུབ་པའི་ཆོ་གའི་སྙིང་པོ་དགེ་ལེགས་དཔལ་འཕེལ་༢༤༥
སཙྪདང་སྐུ་གཟུགས་ཆུ་ཀླུང་དུ་སྤྱན་འདྲེན་པའི་ཆོ་ག་༢༥༩
མི་ཁ་གཡང་ལེན་རྟེན་འབྲེལ་བས་༢༦༡
ཀླུ་མཆོད་པའི་ཆོ་ག་བདེ་ལེགས་དཔལ་སྟེར་༢༦༥
གེ་སར་སྐྱེས་བུ་ཆེན་པོའི་བདག་བསྐྱེད་བསྙེན་བཟླས་བྱ་ཚུལ་༢༧༥
འཛམ་གླིང་སྐྱེས་བུ་དོན་འགྲུབ་ཀྱི་རྒྱུན་བསང་༢༧༧
དགྲ་འདུལ་ནོར་བུའི་སྙིང་ཏིག་༢༨༡
འགུགས་པ་༢༨༡

མ་སང་དགྲ་གྲུབ་༢༨༣
བསང་མཆོད་སྐོར་༢༨༦
རླུང་རྟའི་གསོལ་མཆོད་༢༩༢
ཐང་སྟོང་རྒྱལ་པོའི་གསུང་ས་སྐྱ་ནད་གྲོལ་མ་སོགས་༢༩༧
སྨོན་ལམ་རྒྱ་མཚོའི་ཡང་སྙིང་ཀུན་བཟང་ཞིང་གི་ཉི་མ་༣༠༡

༈ ཨོཾ་སམྦྷ་ར་སམྦྷ་ར་བྷི་མ་ན་ས་ར་མ་ཧཱ་ཛམ་བྷ་བ་ཧཱུྃ་ཕཊ་སྭཱ་ཧཱ། འདི་ནི་
བཀའ་གདམས་ཕ་ཆོས་ལས། དེ་ཡི་སྔོན་དུ་གཟུངས་འདི་སྦྱོར། །བྱེ་བ་འགྱུར་དུ་རྒྱལ་བས་གསུངས། །ཞེས་སོ། །
༄༅། །འཕགས་པ་བཀྲ་ཤིས་བརྒྱད་པའི་ཚིགས་སུ་
བཅད་པ་བཞུགས་སོ། །
ལས་གང་ཞིག་རྩོམ་པ་ན་ཐོག་མར་འདི་ཚར་གཅིག་བརྗོད་ན་གྲུབ་པ་བདེ་བ་ཡིད་བཞིན་དུ་བྱེད་པར་འགྱུར་བས་
ཅི་ནས་ཡིད་ལ་བྱའོ།། ཨོཾ། སྣང་སྲིད་རྣམ་དག་རང་བཞིན་ལྷུན་གྲུབ་པའི།།
བཀྲ་ཤིས་ཕྱོགས་བཅུའི་ཞིང་ན་བཞུགས་པ་ཡི། །སངས་རྒྱས་ཆོས་དང་
དགེ་འདུན་འཕགས་པའི་ཚོགས། །ཀུན་ལ་ཕྱག་འཚལ་བདག་ཅག་བཀྲ་
ཤིས་ཤོག །སྒྲོན་མེའི་རྒྱལ་པོ་རྩལ་བརྟན་དོན་འགྲུབ་དགོངས། །བྱམས་
པའི་རྒྱན་དཔལ་དགེ་གྲགས་དཔལ་དམ་པ། །ཀུན་ལ་དགོངས་པ་རྒྱ་ཆེར་
གྲགས་པ་ཅན། །ལྷུན་པོ་ལྟར་འཕགས་རྩལ་གྲགས་དཔལ་དང་ནི། །
སེམས་ཅན་ཐམས་ཅད་ལ་དགོངས་གྲགས་པའི་དཔལ། །ཡིད་ཚིམས་
མཛད་པ་རྩལ་རབ་གྲགས་དཔལ་ཏེ། །མཚན་ཙམ་ཐོས་པས་བཀྲ་ཤིས་
དཔལ་འཕེལ་བ། །བདེ་བར་གཤེགས་པ་བརྒྱད་ལ་ཕྱག་འཚལ་ལོ། །
འཇམ་དཔལ་གཞོན་ནུ་དཔལ་ལྡན་རྡོ་རྗེ་འཛིན། །སྤྱན་རས་གཟིགས་
དབང་མགོན་པོ་བྱམས་པའི་དཔལ། །ས་ཡི་སྙིང་པོ་སྒྲིབ་པ་རྣམ་པར་

སེལ། །ནམ་མཁའི་སྙིང་པོ་འཕགས་མཆོག་ཀུན་ཏུ་བཟང་། །ཨུཏྤལ་
རྡོ་རྗེ་པད་དཀར་ཀླུ་ཤིང་དང་། །ནོར་བུ་ཟླ་བ་རལ་གྲི་ཉི་མ་ཡི། །ཕྱག་
མཚན་ལེགས་བསྣམས་བཀྲ་ཤིས་དཔལ་གྱི་མཆོག །བྱང་ཆུབ་སེམས་
དཔའ་བརྒྱད་ལ་ཕྱག་འཚལ་ལོ། །རིན་ཆེན་གདུགས་མཆོག་བཀྲ་ཤིས་
གསེར་གྱི་ཉ། །འདོད་འབྱུང་བུམ་བཟང་ཡིད་འོང་ཀཱ་མ་ལ། །སྙན་གྲགས་
དུང་དང་ཕུན་ཚོགས་དཔལ་བེའུ། །མི་ནུབ་རྒྱལ་མཚན་དབང་བསྒྱུར་
འཁོར་ལོ་སྟེ། །རིན་ཆེན་རྟགས་མཆོག་བརྒྱད་ཀྱི་ཕྱག་མཚན་ཅན། །
ཕྱོགས་དུས་རྒྱལ་བ་མཆོད་ཅིང་དགྱེས་སྐྱེད་མ། །སྒེག་སོགས་ངོ་བོ་དྲན་
པས་དཔལ་སྤེལ་བའི། །བཀྲ་ཤིས་ལྷ་མོ་བརྒྱད་ལ་ཕྱག་འཚལ་ལོ། །
ཚངས་པ་ཆེན་པོ་བདེ་འབྱུང་སྲེད་མེད་བུ། །མིག་སྟོང་ལྡན་དང་རྒྱལ་པོ་
ཡུལ་འཁོར་སྲུང་། །འཕགས་སྐྱེས་པོ་དང་ཀླུ་དབང་མིག་མི་བཟང་། །
རྣམ་ཐོས་སྲས་ཏེ་ལྷ་རྫས་འཁོར་ལོ་དང་། །ཏྲི་ཤུ་ལ་དང་མདུང་ཐུང་རྡོ་
རྗེ་ཅན། །པི་ཝཾ་རལ་གྲི་མཆོད་རྟེན་རྒྱལ་མཚན་འཛིན། །ས་གསུམ་
གནས་སུ་དགེ་ལེགས་བཀྲ་ཤིས་སྤེལ། །འཇིག་རྟེན་སྐྱོང་བ་བརྒྱད་
ལ་ཕྱག་འཚལ་ལོ། །བདག་ཅག་དེང་འདིར་བྱ་བ་རྩོམ་པ་ལ། །བགེགས་
དང་ཉེ་བར་འཚེ་བ་ཀུན་ཞི་ནས། །འདོད་དོན་དཔལ་འཕེལ་བསམ་དོན་
ཡིད་བཞིན་འགྲུབ། །བཀྲ་ཤིས་བདེ་ལེགས་ཕུན་སུམ་ཚོགས་པར་ཤོག །
ལྡང་ཚེ་བརྗོད་ན་དེ་ཉིན་དོན་ཀུན་འགྲུབ། །ཉལ་ཚེ་བརྗོད་ན་རྨི་ལམ་བཟང་པོར་མཐོང་། །གཡུལ་དུ་འཇུག་ཚེ་

བརྗོད་ན་ཕྱོགས་ལས་རྒྱལ། །བྱ་བ་རྩོམ་དུས་བརྗོད་ན་འདོད་དོན་འཕེལ། །རྒྱུན་དུ་བརྗོད་ན་ཚེ་དཔལ་གྲགས་
འབྱོར་ཤིས། །བདེ་ལེགས་ཕུན་ཚོགས་བསམ་དོན་ཡིད་བཞིན་འགྲུབ། །སྡིག་སྒྲིབ་ཀུན་བྱང་མངོན་མཐོ་ངེས་
ལེགས་ཀྱི། །དོན་ཀུན་འགྲུབ་པ་རྒྱལ་བ་མཆོག་གིས་གསུངས། །རབ་ཚེས་མེ་སྤྲེལ་ཟླ ༥ ཚེས ༣གཟའ་ཉི་
མ་དང་རྒྱུ་སྐར་རྒྱལ་གྱི་དུས་བཟང་པོའི་ཆ་ལ་འཇམ་དཔལ་དགྱེས་པའི་རྡོ་རྗེའི་ཡིད་མཚོ་ལས་བྱུང་བ་ནོར་བུའི་
དོ་ཤལ་ཆེན་པོའོ།། །།
༈ བཀྲ་ཤིས་བརྩེགས་པ་ནི། བཀྲ་ཤིས་ཀུན་གྱི་བཀྲ་ཤིས་པ། །ཕྱོགས་བཅུའི་
བཀྲ་ཤིས་ལྷ་རྣམས་ལ། །བཀྲ་ཤིས་དོན་དུ་ཕྱག་འཚལ་ལོ། །རྟག་ཏུ་
བཀྲ་ཤིས་དཔལ་འབར་ཤོག །རང་སློབ་ཚེ་རིང་ངོར་དཔའ་བོ་ཆོས་དབྱིངས་རྡོ་རྗེས་
མཛད་པའོ།།
༄༅། །ཕྱི་ནང་ཀུན་ཏུ་ལྷ་མིའི་ཡོ་བྱད་མཆོག །རོལ་མོ་རྒྱན་ཕྲེང་ཞལ་
ཟས་ན་བཟའ་སོགས། །སྲས་བཅས་རྒྱལ་བའི་སྨོན་ལམ་ལས་བྱུང་བའི། །
ཀུན་བཟང་མཆོད་པའི་སྤྲིན་གྱིས་མཛེས་གྱུར་ཅིག །
༈ རྒྱ་གར་སྐད་དུ། པཱུ་ཛ་མེ་གྷ་ནཱ་མ་དྷཱ་ར་ཎི། བོད་སྐད་དུ། མཆོད་པའི་སྤྲིན་ཞེས་བྱ་བའི་གཟུངས། དཀོན་
མཆོག་གསུམ་ལ་ཕྱག་འཚལ་ལོ། ། ན་མོ་རཏྣ་ཏྲ་ཡཱ་ཡ། ན་མོ་བྷ་ག་ཝ་ཏེ། བཛྲ་སཱ་
ར་པྲ་མརྡ་ནི། ཏ་ཐཱ་ག་ཏཱ་ཡ། ཨརྷ་ཏེ་སམྱཀཾ་བུདྡྷ་ཡ། ཏདྱ་ཐཱ། ཨོཾ་བཛྲ་
བཛེ། མ་ཧཱ་བཛྲ། མ་ཧཱ་ཏེ་ཛ་བཛྲ། མ་ཧཱ་བིད་བཛེ། མ་ཧཱ་བོ་དྷི་ཙིཏྟ་བཛེ།
མ་ཧཱ་བོ་དྷི་མཎྜོ་པ་སཾ་ཀྲ་མ་ཎ་བཛེ། སརྦ་ཀརྨ་ཨཱ་ཝ་ར་ཎ་བི་ཤོ་དྷ་ན་བཛེ་
སྭཱ་ཧཱ། གཟུངས་སྔགས་འདིའི་ཆོ་ག་ནི་འདི་ཡིན་ཏེ། དྲན་པ་ཙམ་གྱི་མོད་ལ་ཕྱོགས་བཅུ་དག་ན་བཞུགས་

པའི་སངས་རྒྱས་བཅོམ་ལྡན་འདས་གང་གཱའི་ཀླུང་གི་བྱེ་མའི་རྡུལ་ཕྲ་རབ་སྙེད་ལ་མཆོད་པ་བྱས་པར་འགྱུར་ཞིང་
ཞབས་ལ་ཕྱག་བྱས་པར་འགྱུར་རོ། །མེ་ཏོག་དང་། བདུག་པ་དང་། སྤོས་དང་། མེ་ཏོག་ཕྲེང་བ་དང་། བྱུག་
པ་དང་། ཕྱེ་མ་དང་། གདུགས་དང་། རྒྱལ་མཚན་དང་། བ་དན་ཐམས་ཅད་དང་། གདན་དང་། གདིང་བ་དང་།
ན་བཟའ་དང་། སྤྱན་གཟིགས་དང་། བཤོས་གཙང་བ་ལ་སོགས་པ་དང་། རྒྱན་དང་། ལྷབ་ལྷུབ་ཐམས་ཅད་ཀྱིས་
མཆོད་པར་འགྱུར་རོ། །སྡིག་པ་ཐམས་ཅད་དང་བྲལ་བར་འགྱུར་ཞིང་དགེ་བའི་རྩ་བ་ཐམས་ཅད་དང་ལྡན་པར་
འགྱུར་རོ། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་མཐོང་བས་ཡང་དག་པར་དབུགས་འབྱིན་པར་
འགྱུར་རོ། །ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་དང༌། ནམ་མཁའ་ལྡིང་དང་། མིའམ་
ཅི་དང་། ལྟོ་འཕྱེ་ཆེན་པོ་ཐམས་ཅད་དང་། ལག་ན་རྡོ་རྗེ་ལ་སོགས་པ་གསང་བ་པའི་བདག་པོ་དང་བཅས་པ་རྣམས་
དང༌། རྒྱལ་པོ་ཆེན་པོ་བཞི་པོ་རྣམས་ཕྱི་བཞིན་ཡང་དག་པར་འབྲང་ཞིང་སྲུང་བ་དང་། སྐྱོབ་པ་དང་། སྦེད་པར་
བྱེད་དོ། །འདི་ནས་ཤི་འཕོས་ནས་ཀྱང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་ཏེ། ཡོན་ཏན་གྱི་ཁྱད་
པར་འདི་དག་ནི་མ་བསྒྲུབས་པར་ལན་ཅིག་དྲན་པ་ཙམ་གྱིས་འཐོབ་པར་འགྱུར་རོ། །མཆོད་པའི་སྤྲིན་ཞེས་བྱ་
བའི་གཟུངས་རྫོགས་སོ།།
༈ མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་
བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་
མཁྱེན་གྱུར་པའི། །བཅོམ་ལྡན་འཁོར་བཅས་གནས་འདིར་གཤེགས་
སུ་གསོལ།།
༈ བདག་དང་འགྲོ་ལ་ཐུགས་བརྩེའི་ཕྱིར། །ཉིད་ཀྱི་རྫུ་འཕྲུལ་མཐུ་ཡིས་
ནི། །ཇི་སྲིད་མཆོད་པ་བདག་བགྱིད་པ། །དེ་སྲིད་བཅོམ་ལྡན་བཞུགས་སུ་
གསོལ། །

༄༅། །འཕགས་པ་བཟང་པོ་སྤྱོད་པའི་སྨོན་ལམ་གྱི་
རྒྱལ་པོའི་ཡན་ལག་བདུན་པ།
༄༅། །རྒྱ་གར་སྐད་དུ། ཨཱརྱ་བྷ་དྲ་ཙརྱ་པྲ་ཎི་དྷ་ན་རཱ་ཛ། བོད་སྐད་དུ།
འཕགས་པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ། འཕགས་པ་འཇམ་
དཔལ་གཞོན་ནུར་གྱུར་པ་ལ་ཕྱག་འཚལ་ལོ། །ཇི་སྙེད་སུ་དག་ཕྱོགས་
བཅུའི་འཇིག་རྟེན་ན། །དུས་གསུམ་གཤེགས་པ་མི་ཡི་སེངྒེ་ཀུན། །བདག་
གིས་མ་ལུས་དེ་དག་ཐམས་ཅད་ལ། །ལུས་དང་ངག་ཡིད་དང་བས་ཕྱག་
བགྱིའོ། །བཟང་པོ་སྤྱོད་པའི་སྨོན་ལམ་སྟོབས་དག་གིས། །རྒྱལ་བ་ཐམས་
ཅད་ཡིད་ཀྱི་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། །
རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །རྡུལ་གཅིག་སྟེང་ན་རྡུལ་སྙེད་
སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་དག །
དེ་ལྟར་ཆོས་ཀྱི་དབྱིངས་རྣམས་མ་ལུས་པ། །ཐམས་ཅད་རྒྱལ་བ་དག་གིས་
གང་བར་མོས། །དེ་དག་བསྔགས་པ་མི་ཟད་རྒྱ་མཚོ་རྣམས། །དབྱངས་
ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་
ཅིང་། །བདེ་བར་གཤེགས་པ་ཐམས་ཅད་བདག་གིས་བསྟོད། །མེ་ཏོག་
དམ་པ་ཕྲེང་བ་དམ་པ་དང་། །སིལ་སྙན་རྣམས་དང་བྱུག་པ་གདུགས་

མཆོག་དང༌། །མར་མེ་མཆོག་དང་བདུག་སྤོས་དམ་པ་ཡིས། །རྒྱལ་བ་དེ་
དག་ལ་ནི་མཆོད་པར་བགྱི། །ན་བཟའ་དམ་པ་རྣམས་དང་དྲི་མཆོག་དང་།།
ཕྱེ་མ་ཕུར་མ་རི་རབ་མཉམ་པ་དང་། །བཀོད་པ་ཁྱད་པར་འཕགས་པའི་
མཆོག་ཀུན་གྱིས། །རྒྱལ་བ་དེ་དག་ལ་ནི་མཆོད་པར་བགྱི། །མཆོད་པ་
གང་རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་ཅད་ལ་ཡང་མོས། །
བཟང་པོ་སྤྱོད་ལ་དད་པའི་སྟོབས་དག་གིས། །རྒྱལ་བ་ཀུན་ལ་ཕྱག་འཚལ་
མཆོད་པར་བགྱི། །འདོད་ཆགས་ཞེ་སྡང་གཏི་མུག་དབང་གིས་ནི། །ལུས་
དང་ངག་དང་དེ་བཞིན་ཡིད་ཀྱིས་ཀྱང་། །སྡིག་པ་བདག་གིས་བགྱིས་པ་
ཅི་མཆིས་པ། །དེ་དག་ཐམས་ཅད་བདག་གིས་སོ་སོར་བཤགས། །ཕྱོགས་
བཅུའི་རྒྱལ་བ་ཀུན་དང་སངས་རྒྱས་སྲས། །རང་རྒྱལ་རྣམས་དང་སློབ་
དང་མི་སློབ་དང་། །འགྲོ་བ་ཀུན་གྱི་བསོད་ནམས་གང་ལ་ཡང་། །དེ་དག་
ཀུན་གྱི་རྗེས་སུ་བདག་ཡི་རང་། །གང་རྣམས་ཕྱོགས་བཅུའི་འཇིག་རྟེན་
སྒྲོན་མ་རྣམས། །བྱང་ཆུབ་རིམ་པར་སངས་རྒྱས་མ་ཆགས་བརྙེས། །
མགོན་པོ་དེ་དག་བདག་གིས་ཐམས་ཅད་ལ། །འཁོར་ལོ་བླ་ན་མེད་པ་
བསྐོར་བར་བསྐུལ། །མྱ་ངན་འདའ་སྟོན་གང་བཞེད་དེ་དག་ལ། །འགྲོ་བ་
ཀུན་ལ་ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་སྙེད་བཞུགས་
པར་ཡང་། །བདག་གིས་ཐལ་མོ་རབ་སྦྱར་གསོལ་བར་བགྱི། །ཕྱག་
འཚལ་བ་དང་མཆོད་ཅིང་བཤགས་པ་དང་། །རྗེས་སུ་ཡི་རང་བསྐུལ་ཞིང་

གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །ཐམས་ཅད་
བདག་གིས་བྱང་ཆུབ་ཕྱིར་བསྔོའོ། །
༄༅། །སེམས་བསྐྱེད་འབོགས་ཆོག
༄༅། །ཕྱོགས་བཅུ་ན་བཞུགས་པའི་སངས་རྒྱས་བཅོམ་ལྡན་འདས་ཐམས་
ཅད་དང་། ས་བཅུ་ལ་གནས་པའི་བྱང་ཆུབ་སེམས་དཔའ་སེམས་དཔའ་
ཆེན་པོ་རྣམས་དང་། བླ་མ་རྡོ་རྗེ་འཛིན་པ་ཆེན་པོ་རྣམས་བདག་ལ་དགོངས་
སུ་གསོལ། དེ་ནས་དངོས་གཞི་སྨོན་འཇུག་སྟབས་གཅིག་ཏུ་བླང་བ་ནི། བྱང་ཆུབ་སྙིང་པོར་
མཆིས་ཀྱི་བར། །སངས་རྒྱས་རྣམས་ལ་སྐྱབས་སུ་མཆི། །ཆོས་དང་བྱང་
ཆུབ་སེམས་དཔའ་ཡི། །ཚོགས་ལའང་དེ་བཞིན་སྐྱབས་སུ་མཆི། །ལན་གསུམ།
ཇི་ལྟར་སྔོན་གྱི་བདེ་གཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་དང་།།
བྱང་ཆུབ་སེམས་དཔའི་བསླབ་པ་ལ། །དེ་དག་རིམ་བཞིན་གནས་པ་ལྟར།།
དེ་བཞིན་འགྲོ་ལ་ཕན་དོན་དུ། །བྱང་ཆུབ་སེམས་ནི་བསྐྱེད་བགྱི་ཞིང་།།
དེ་བཞིན་དུ་ནི་བསླབ་པ་ལའང་། །རིམ་པ་བཞིན་དུ་བསླབ་པར་བགྱི། །ཞེས་
ལན་གསུམ་གྱིས་སེམས་བསྐྱེད་བླངས་ལ། མཇུག་ཏུ་གཟེངས་བསྟོད་ཅིང་དགའ་བ་བསྒོམ་པ་ནི། དེང༌
དུས་བདག་ཚེ་འབྲས་བུ་ཡོད། །མི་ཡི་སྲིད་པ་ལེགས་པར་ཐོབ། །དེ་
རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་གྱུར་ཏོ། །ད་
ནི་བདག་གིས་ཅི་ནས་ཀྱང་། །རིགས་དང་མཐུན་པའི་ལས་བརྩམས་ཏེ།

སྐྱོན་མེད་བཙུན་པའི་རིགས་འདི་ལ། །རྙོག་པར་མི་འགྱུར་དེ་ལྟར་བྱ། །
ལོང་བས་ཕྱག་དར་ཕུང་པོ་ལས། །ཇི་ལྟར་རིན་ཆེན་རྙེད་པ་ལྟར། །དེ་
བཞིན་ཇི་ཞིག་ལྟར་སྟེས་ནས། །བྱང་ཆུབ་སེམས་ནི་བདག་ལ་སྐྱེས། །
བདག་གིས་དེ་རིང་སྐྱོབ་པ་ཐམས་ཅད་ཀྱི། །སྤྱན་སྔར་འགྲོ་བ་བདེ་
གཤེགས་ཉིད་དང་ནི། །བར་དུ་བདེ་ལ་མགྲོན་དུ་བོས་ཟིན་གྱིས། །ལྷ་
དང་ལྷ་མིན་ལ་སོགས་དགའ་བར་གྱིས། །སྨོན་ལམ་གྱི་རིམ་པ་ནི། བྱང་ཆུབ་
སེམས་མཆོག་རིན་པོ་ཆེ། །མ་སྐྱེས་པ་རྣམས་སྐྱེ་གྱུར་ཅིག །སྐྱེས་པ་
ཉམས་པ་མེད་པར་ཡང་། །གོང་ནས་གོང་དུ་འཕེལ་བར་ཤོག །བྱང་ཆུབ་
སེམས་དང་མི་འབྲལ་ཞིང་། །བྱང་ཆུབ་སྤྱོད་ལ་གཞོལ་བ་དང་། །སངས་
རྒྱས་རྣམས་ཀྱིས་ཡོངས་བཟུང་ཞིང་། །བདུད་ཀྱི་ལས་རྣམས་སྤོང་བར་
ཤོག །བྱང་ཆུབ་སེམས་དཔའ་རྣམས་ཀྱིས་ནི། །འགྲོ་དོན་ཐུགས་ལ་
དགོངས་འགྲུབ་ཤོག །མགོན་པོ་ཡིས་ནི་གང་དགོངས་པ། །སེམས་ཅན་
རྣམས་ལའང་དེ་འབྱོར་ཤོག །སེམས་ཅན་ཐམས་ཅད་བདེ་དང་ལྡན་གྱུར་
ཅིག །ངན་འགྲོ་ཐམས་ཅད་རྟག་ཏུ་སྟོང་བར་ཤོག །བྱང་ཆུབ་སེམས་དཔའ་
གང་དག་སར་བཞུགས་པ། །དེ་དག་ཀུན་གྱི་སྨོན་ལམ་འགྲུབ་པར་ཤོག །

༄༅། །སྣང་སྲིད་དབང་དུ་སྡུད་པའི་གསོལ་འདེབས་བྱིན་
རླབས་སྤྲིན་ཆེན་བཞུགས་སོ།
༄༅། །ཨོྃ་ཨཱ༔ཧཱུྃ་ཧཱུྃ༔ བདེ་ཆེན་འབར་བ་དབང་གི་ཕོ་བྲང་དུ། །བདེ་
སྟོང་སོ་སོར་རྟོགས་པའི་ཡེ་ཤེས་སྐུ། །མ་ཆགས་བདེ་ལྡན་པདྨའི་རང་
བཞིན་ལས། །རྡོ་རྗེ་ཉི་མ་སྣང་བ་ཆེན་པོའི་དཔལ། །ཆོས་སྐུ་སྣང་བ་
མཐའ་ཡས་རྡོ་རྗེ་ཆོས། །འཇིག་རྟེན་དབང་ཕྱུག་ཐུགས་རྗེའི་རྗེས་ཆགས་
གཟིགས། །པདྨ་རྒྱལ་པོ་འཁོར་འདས་མངའ་དབང་བསྒྱུར། །སྣང་སྲིད་
ཟིལ་གནོན་དབང་ཆེན་ཧེ་རུ་ཀ །གསང་བ་ཡེ་ཤེས་བཛྲ་ཝཱ་ར་ཧི། །བདེ་
མཆོག་འདོད་པའི་རྒྱལ་པོ་བདེ་ཆེན་གཏེར། །མ་ལུས་སྐྱེ་རྒུའི་ཡིད་འཕྲོག་
རིག་བྱེད་མ། །མཆོག་ཐུན་ཕྱག་རྒྱའི་དབང་ཕྱུག་བདེ་སྟོང་གར། །དབང་
མཛད་རྡོ་རྗེ་དཔའ་བོ་ཌཱ་ཀིའི་ཚོགས། །སྣང་སྟོང་མཉམ་པ་ཆེན་པོའི་ངང་
ཉིད་དུ། །རྡོ་རྗེ་སྐུ་ཡི་གར་གྱིས་སྲིད་གསུམ་གཡོ། །འགགས་མེད་གསུང་
གི་བཞད་སྒྲས་ཁམས་གསུམ་འགུགས། །འོད་ཟེར་དམར་པོས་འཁོར་
འདས་ཡོངས་ལ་ཁྱབ། །སྲིད་ཞིའི་དྭངས་བཅུད་གཡོ་ཞིང་སྡུད་པར་བྱེད།།
རྡོ་རྗེ་ཆགས་པ་ཆེན་པོའི་ཐུགས་ཀྱིས་ནི། །རྣམ་གཉིས་དངོས་གྲུབ་འདོད་
རྒུའི་མཆོག་སྩོལ་ཞིང་། །རྡོ་རྗེ་ལྕགས་ཀྱུ་ཞགས་པ་ཆེན་པོ་ཡིས། །སྣང་

སྲིད་བདེ་བ་ཆེན་པོར་སྡོམ་བྱེད་པ། །མཐའ་ཡས་སྒྱུ་འཕྲུལ་དྲ་བའི་རོལ་
གར་ཅན། །ཏིལ་གྱི་གོང་བུ་ཕྱེ་བ་བཞིན་བཞུགས་པའི། །རབ་འབྱམས་
རྩ་གསུམ་དབང་གི་ལྷ་ཚོགས་ལ། །གུས་པས་གསོལ་བ་འདེབས་སོ་བྱིན་
གྱིས་རློབས། །མཆོག་ཐུན་དངོས་གྲུབ་འདོད་དགུའི་དཔལ་མཐའ་དག།
ཐོགས་མེད་དབང་དུ་བྱེད་པའི་དངོས་གྲུབ་སྩོལ། ཅེས་པའང་རབ་ཚེས་ས་ཡོས་
ཟླ་༧ཚེས་༡ལ་དྷཱི་མིང་པས་སྤེལ། གསོལ་བ་བཏབ་ན་གང་ཟག་སུ་ཡང་རུང་སྟེ་དབང་གི་ལས་ཀུན་ཇི་ལྟར་བསམ་
པ་བཞིན་འགྲུབ་པར་གདོན་མི་ཟའོ། །དར་དམར་ལ་བྲིས་ཏེ་ཕྱར་བའམ་མེ་རླུང་ལ་འཁོར་ལོ་བྱས་ཀྱང་འགྲུབ་བོ། །མངྒ་ལཾ།།
༄༅། །བླ་མའི་རྣལ་འབྱོར་བྱིན་རླབས་མྱུར་སྩོལ་
བཞུགས་སོ།།
༄༅། །ཨ། འཁོར་འདས་ཆོས་ཀུན་ཀ་དག་རིག་པའི་ངང་། །རང་
གདངས་མ་འགགས་ཡེ་ཤེས་འོད་ལྔའི་ཀློང་། །ངོ་བོ་དཔལ་ལྡན་འཇམ་
པའི་རྡོ་རྗེ་ལ། །རྣམ་པ་སྐྱབས་གཅིག་ཡིད་བཞིན་ནོར་བུ་ཉིད། །དཀར་
གསལ་མཛེས་འཛུམ་པཎྚི་ཏ་ཡི་ཆས། །ཆོས་འཆད་ཕྱག་རྒྱས་རལ་གྲི་
གླེགས་བམ་བསྣམས། །ཞབས་གཉིས་སྐྱིལ་ཀྲུང་འོད་ཟེར་མུ་མེད་འཕྲོ།།
རང་སྣང་དག་པའི་རྒྱན་དུ་ལམ་མེར་གསལ། །གསོལ་བ་གདབ་པ་ནི། གནས་
ཆེན་རི་བོ་རྩེ་ལྔའི་ཞིང་ཁམས་སུ། །འཇམ་དཔལ་ཐུགས་ཀྱི་བྱིན་རླབས་ཡིད་ལ་
སྨིན། །འཇིགས་མེད་ཕུན་ཚོགས་ཞབས་ལ་གསོལ་བ་འདེབས། །དགོངས་

བརྒྱུད་རྟོགས་པ་འཕོ་བར་བྱིན་གྱིས་རློབས། །ཅི་ནུས་བསགས། མཐར་ནི་བླ་མ་
འོད་ལྔའི་ཐིག་ལེར་གྱུར། །རང་གི་སྤྱི་བོ་ནས་ཞུགས་སྙིང་དབུས་ཐིམ། །
རྒྱལ་ཀུན་ཡེ་ཤེས་གཅིག་འདུས་བླ་མ་དང་། །སྐལ་བ་མཉམ་པའི་བྱིན་རླབས་
ཐོབ་པར་བསམ། །ཞེས་བློ་འདས་ཆོས་སྐུའི་ངང་དུ་མཉམ་པར་བཞག དེ་ལས་ལྡང་བ་ན་སྣང་སྲིད་བླ་
མའི་ངོ་བོར་བལྟས་ཏེ་རྒྱུན་གྱི་སྤྱོད་ལམ་ལ་འཇུག་པར་བྱའོ། །ཞེས་རབ་བྱུང་བཅུ་བདུན་པའི་ཤིང་ཕག་ཟླ་༦
ཚེས་༢༥་དུས་སུ་གངས་ལྗོངས་སྨྲ་བའི་དབང་ཕྱུག་སྤྲུལ་པའི་སྐུ་མཆོག་བསྟན་འཛིན་རྒྱ་མཚོས་རང་དང་སློབ་ཚོགས་
ཡོངས་ལ་ཕན་པའི་ཕྱིར་དུ་འདི་འདྲ་ཞིག་དགོས་ཞེས་སྐུལ་མ་མཛད་པས། དེ་མ་ཐག་རིག་སྟོང་འཇམ་པའི་
དབྱངས་ཀྱི་རང་སྒྲ་རྩོལ་མེད་དུ་ཤར་བ་བཞིན། མཁས་བཙུན་གྲུབ་པའི་དབང་ཕྱུག་སྤྲུལ་ལུང་རྟོགས་རྒྱ་མཚོས་ཡི་གེ་
པ་བྱས་ཏེ་ངག་དབང་བློ་གྲོས་མཚུངས་མེད་ཀྱིས་མཁའ་དབྱིངས་འཇའ་སྤྲིན་འཁྱིལ་བའི་རི་ཁྲོད་ནས་སྤེལ་བ་དགེ།
༈ དུས་གསུམ་གཤེགས་པའི་རྒྱལ་བ་ཐམས་ཅད་ཀུན། །རང་ངོར་བཤེས་གཉེན་
མཆོག་གི་སྐུར་སྣང་བ། །བཀའ་དྲིན་མཚུངས་བྲལ་ཡོན་ཏན་རྒྱ་མཚོའི་གཏེར། །
ཡིད་བཞིན་ནོར་བུ་ཁྱེད་ལ་གསོལ་བ་འདེབས། །ཁྱེད་ཀྱི་འགྲོ་འདུལ་ཐབས་མཁས་
སྤྱོད་པ་ནི། །རྣམ་པ་སྣ་ཚོགས་ཇི་ལྟར་བསྟན་བྱས་ཀྱང་། །སྐད་ཅིག་ཙམ་ཡང་ལོག་
ལྟ་མི་སྐྱེ་བར། །ཅི་མཛད་ལེགས་པར་མཐོང་བར་བྱིན་གྱིས་རློབས། །གང་གིས་
བརྩེ་བར་གདམས་པའི་གསུང་བཟང་ལས། །ཚིག་ཟུར་ཙམ་ཡང་འགོངས་པར་
མི་བྱེད་ཅིང་། །བུམ་པ་གང་བྱོའི་ཚུལ་གྱིས་བྱིན་རླབས་ཀུན། །མ་ལུས་བདག་གི་
རྒྱུད་ལ་འཕོ་བར་ཤོག །མགོན་ཁྱོད་དག་དང་མ་དག་ཞིང་རྣམས་སུ། །སྣ་ཚོགས་

སྤྲུལ་བའི་རོལ་གར་ངོམས་པའི་ཚེ། །བདག་ཀྱང་ཁྱོད་ཀྱི་ཞབས་འབྲང་མཆོག་གྱུར་
ནས༑ །བྱང་ཆུབ་སྤྱོད་ལ་མཉམ་དུ་འཇུག་པར་ཤོག །ནམ་ཞིག་རང་སྣང་དག་པའི་
ཞིང་མཆོག་ཏུ། །རྗེ་ཁྱོད་མངོན་འཚང་རྒྱ་བའི་ཚུལ་སྟོན་ཚེ། །བདག་ཀྱང་འདུས་
པ་དང་པོའི་གྲལ་འཁོད་དེ། །ཕྲིན་ལས་སྤེལ་བའི་བྱེད་པོ་མཆོག་ཏུ་སྨོན། །མདོར་
ན་ད་ནས་སྐྱེ་བ་ཐམས་ཅད་དུ། །སྐྱབས་གཅིག་དམ་པ་ཁྱེད་དང་མི་འབྲལ་ཞིང་།།
བྱང་ཆུབ་ཐོབ་ཀྱང་རིགས་ཀྱི་བདག་པོ་རུ། །གྱུར་ནས་འགྲོ་ཁམས་དོང་ནས་སྤྲུགས་
པར་ཤོག །ཚེགང་འགྲོགས་པའི་བུ་མཆོག་རིག་གྲོལ་གྱིས། །ཚེ་གཅིག་ཉམས་སུ་ལེན་པའི་ཆོས་སྐལ་དུ།།
ཚེ་རབས་རྗེས་འཛིན་སྨོན་ལམ་འབྲི་དགོས་ཞེས། །ཚེ་མཐར་འཁྱོལ་བའི་རྒན་བུར་བསྐུལ་བྱས་ཀྱང་། །རབ་བརྗིད་
ཤ་ཡི་སྡེར་ཁ་དཔང་མཐོ་ཞིང་། །རབ་དཀར་ཚིལ་གྱི་ཐིགས་པ་འབུམ་དུ་བརྡལ། །རབ་མཛེས་གོས་ཀྱིས་ལེགས་
པར་བཀླུབས་བྱས་ན། །རབ་སྙན་གཏམ་ལ་ཟད་མཐའ་མེད་མོད་ཀྱི། །བཅུད་མེད་ཟས་མང་ཕོ་བའི་གཤེད་དུ་
གྱུར། །གོས་མེད་ལྷགས་པས་སོར་མོ་དམ་པོར་འཁྱུད། །བཤེས་མེད་ས་མཐར་འཁྱམས་པས་ཡིད་སྐྱོ་ནས། །དོན་
མེད་སྨྲ་བ་མང་པོ་བཞག་ན་སྙམ། །ཞེས་གྲང་ངར་གྱིས་ཧ་ཅང་གདུངས་ནས་སོར་མོ་རྣམས་ཀྱང་གུར་གུམ་པོར་
གྱུར་ཚེ་ངག་དབང་བློ་གྲོས་མཚུངས་མེད་པས་བྲིས་པའོ། །འདི་ཡང་རི་བོ་རྩེ་ལྔ་ནས་སོ།། །།

༄༅། །འདས་པའི་སངས་རྒྱས་རྣམས་དང་ཕྱོགས་བཅུ་ཡི། །འཇིག་རྟེན་
དག་ན་གང་བཞུགས་མཆོད་པར་གྱུར། །གང་ཡང་མ་བྱོན་དེ་དག་རབ་
མྱུར་བར། །བསམ་རྫོགས་བྱང་ཆུབ་རིམ་པར་སངས་རྒྱས་སྤྱོན། །ཕྱོགས་
བཅུ་ག་ལའི་ཞིང་རྣམས་ཇི་སྙེད་པ། །དེ་དག་རྒྱ་ཆེར་ཡོངས་སུ་དག་པར་
གྱུར། །བྱང་ཆུབ་ཤིང་དབང་དྲུང་གཤེགས་རྒྱལ་བ་དང་། །སངས་རྒྱས་
སྲས་ཀྱིས་རབ་ཏུ་གང་བར་ཤོག །ཕྱོགས་བཅུའི་སེམས་ཅན་གང་རྣམས་
ཇི་སྙེད་པ། །དེ་དག་རྟག་ཏུ་ནད་མེད་བདེ་བར་གྱུར། །འགྲོ་བ་ཀུན་གྱི་
ཆོས་ཀྱི་དོན་རྣམས་ནི། །མཐུན་པར་གྱུར་ཅིང་རེ་བའང་འགྲུབ་པར་ཤོག།
བྱང་ཆུབ་སྤྱོད་པ་དག་ནི་བདག་སྤྱོད་ཅིང་། །འགྲོ་བ་ཀུན་ཏུ་སྐྱེ་བ་དྲན་
པར་གྱུར། །ཚེ་རབས་ཀུན་དུ་འཆི་འཕོ་སྐྱེ་བ་ན། །རྟག་ཏུ་བདག་ནི་རབ་
ཏུ་འབྱུང་བར་ཤོག །རྒྱལ་བ་ཀུན་གྱི་རྗེས་སུ་སློབ་གྱུར་ཏེ། །བཟང་པོ་སྤྱོད་
པ་ཡོངས་སུ་རྫོགས་བྱེད་ཅིང་། །ཚུལ་ཁྲིམས་སྤྱོད་པ་དྲི་མེད་ཡོངས་དག་
པ། །རྟག་ཏུ་མ་ཉམས་སྐྱོན་མེད་སྤྱོད་པར་ཤོག །ལྷ་ཡི་སྐད་དང་ཀླུ་དང་
གནོད་སྦྱིན་སྐད། །གྲུལ་བུམ་དག་དང་མི་ཡི་སྐད་རྣམས་དང་། །འགྲོ་བ་ཀུན་
གྱི་སྒྲ་རྣམས་ཇི་ཙམ་པར། །ཐམས་ཅད་སྐད་དུ་བདག་གིས་ཆོས་བསྟན་
ཏོ། །དེས་ཤིང་ཕ་རོལ་ཕྱིན་ལ་རབ་བརྩོན་ཏེ། །བྱང་ཆུབ་སེམས་ནི་ནམ་
ཡང་བརྗེད་མ་གྱུར། །སྡིག་པ་གང་རྣམས་སྒྲིབ་པར་གྱུར་པ་དག །དེ་དག་

མ་ལུས་ཡོངས་སུ་བྱང་བར་ཤོག །ལས་དང་ཉོན་མོངས་བདུད་ཀྱི་ལས་
རྣམས་ལས། །གྲོལ་ཞིང་འཇིག་རྟེན་འགྲོ་བ་རྣམས་སུ་ཡང་། །ཇི་ལྟར་
པདྨོ་ཆུས་མི་ཆགས་པ་བཞིན། །ཉི་ཟླ་ནམ་མཁར་ཐོགས་པ་མེད་ལྟར་སྤྱད།།
ཞིང་གི་ཁྱོན་དང་ཕྱོགས་རྣམས་ཇི་ཙམ་པར། །ངན་སོང་སྡུག་བསྔལ་རབ་
ཏུ་ཞི་བར་བྱེད། །བདེ་བ་དག་ལ་འགྲོ་བ་ཀུན་འགོད་ཅིང་། །འགྲོ་བ་
ཐམས་ཅད་ལ་ནི་ཕན་པར་སྤྱད། །བྱང་ཆུབ་སྤྱོད་པ་ཡོངས་སུ་རྫོགས་བྱེད་
ཅིང་། །སེམས་ཅན་དག་གི་སྤྱོད་དང་མཐུན་པར་འཇུག །བཟང་པོ་སྤྱོད་
པ་དག་ནི་རབ་སྟོན་ཅིང་། །མ་འོངས་བསྐལ་པ་ཀུན་ཏུ་སྤྱོད་པར་གྱུར། །
བདག་གི་སྤྱོད་དང་མཚུངས་པར་གང་སྤྱོད་པ། །དེ་དག་དང་ནི་རྟག་ཏུ་
འགྲོགས་པར་ཤོག །ལུས་དང་ངག་རྣམས་དང་ནི་སེམས་ཀྱིས་ཀྱང་། །
སྤྱོད་པ་དག་དང་སྨོན་ལམ་གཅིག་ཏུ་སྤྱད། །བདག་ལ་ཕན་པར་འདོད་
པའི་གྲོགས་པོ་དག །བཟང་པོ་སྤྱོད་པ་རབ་ཏུ་སྟོན་པ་རྣམས། །དེ་དག་
དང་ཡང་རྟག་ཏུ་ཕྲད་པར་ཤོག །དེ་དག་བདག་གིས་ནམ་ཡང་ཡིད་མི་
དབྱུང་། །སངས་རྒྱས་སྲས་ཀྱིས་བསྐོར་བའི་མགོན་པོ་རྣམས། །མངོན་
སུམ་རྟག་ཏུ་བདག་གིས་རྒྱལ་བ་བལྟ། །མ་འོངས་བསྐལ་པ་ཀུན་ཏུ་མི་
སྐྱོ་བར། །དེ་དག་ལ་ཡང་མཆོད་པ་རྒྱ་ཆེར་བགྱི། །རྒྱལ་བ་རྣམས་ཀྱི་
དམ་པའི་ཆོས་འཛིན་ཅིང་། །བྱང་ཆུབ་སྤྱོད་པ་ཀུན་ཏུ་སྣང་བར་བྱེད། །
བཟང་པོ་སྤྱོད་པ་རྣམ་པར་སྦྱོང་བ་ཡང་། །མ་འོངས་བསྐལ་པ་ཀུན་ཏུ་སྤྱད་

པར་བགྱི། །སྲིད་པ་ཐམས་ཅད་དུ་ཡང་འཁོར་བ་ན། །བསོད་ནམས་
ཡེ་ཤེས་དག་ནི་མི་ཟད་བརྙེས། །ཐབས་དང་ཤེས་རབ་ཏིང་འཛིན་རྣམ་
ཐར་དང་། །ཡོན་ཏན་ཀུན་གྱི་མི་ཟད་མཛོད་དུ་གྱུར། །རྡུལ་གཅིག་སྟེང་
ན་རྡུལ་སྙེད་ཞིང་རྣམས་ཏེ། །ཞིང་དེར་བསམ་གྱིས་མི་ཁྱབ་སངས་རྒྱས་
རྣམས། །སངས་རྒྱས་སྲས་ཀྱི་དབུས་ན་བཞུགས་པ་ལ། །བྱང་ཆུབ་སྤྱད་
པ་སྤྱོད་ཅིང་བལྟ་བར་བགྱི། །དེ་ལྟར་མ་ལུས་ཐམས་ཅད་ཕྱོགས་སུ་ཡང་།།
སྒྲ་ཙམ་ཁྱོན་ལ་དུས་གསུམ་ཚད་སྙེད་ཀྱི། །སངས་རྒྱས་རྒྱ་མཚོ་ཞིང་རྣམས་
རྒྱ་མཚོ་དང༌། །བསྐལ་པ་རྒྱ་མཚོར་སྤྱོད་ཅིང་རབ་ཏུ་འཇུག །གསུང་
གཅིག་ཡན་ལག་རྒྱ་མཚོའི་སྒྲ་སྐད་ཀྱིས། །རྒྱལ་བ་ཀུན་དབྱངས་ཡན་
ལག་རྣམ་དག་པ། །འགྲོ་བ་ཀུན་གྱི་བསམ་པ་ཇི་བཞིན་དབྱངས། །
སངས་རྒྱས་གསུང་ལ་རྟག་ཏུ་འཇུག་པར་བགྱི། །དུས་གསུམ་གཤེགས་
པའི་རྒྱལ་བ་ཐམས་ཅད་དག །འཁོར་ལོའི་ཚུལ་རྣམས་རབ་ཏུ་བསྐོར་
བ་ཡི། །དེ་དག་གི་ཡང་གསུང་དབྱངས་མི་ཟད་ལ། །བློ་ཡི་སྟོབས་ཀྱིས་
བདག་ཀྱང་རབ་ཏུ་འཇུག །མ་འོངས་བསྐལ་པ་ཐམས་ཅད་འཇུག་པར་
ཡང་། །སྐད་ཅིག་གཅིག་གིས་བདག་ཀྱང་འཇུག་པར་བགྱི། །གང་ཡང་
བསྐལ་པ་དུས་གསུམ་ཚད་དེ་དག །སྐད་ཅིག་ཆ་ཤས་ཀྱིས་ནི་ཞུགས་པར་
སྤྱད། །དུས་གསུམ་གཤེགས་པ་མི་ཡི་སེངྒེ་གང་། །དེ་དག་སྐད་ཅིག་གཅིག་
ལ་བདག་གིས་བལྟ། །རྟག་ཏུ་དེ་དག་གི་ནི་སྤྱོད་ཡུལ་ལ། །སྒྱུ་མར་གྱུར་

པའི་རྣམ་ཐར་སྟོབས་ཀྱིས་འཇུག །གང་ཡང་དུས་གསུམ་དག་གི་ཞིང་
བཀོད་པ། །དེ་དག་རྡུལ་གཅིག་སྟེང་དུ་མངོན་པར་བསྒྲུབ། །དེ་ལྟར་མ་
ལུས་ཕྱོགས་རྣམས་ཐམས་ཅད་དུ། །རྒྱལ་བ་དག་གི་ཞིང་རྣམས་བཀོད་
ལ་འཇུག །གང་ཡང་མ་བྱོན་འཇིག་རྟེན་སྒྲོན་མ་རྣམས། །བྱང་ཆུབ་རིམ་
པར་འཚང་རྒྱ་འཁོར་ལོ་བསྐོར། །མྱ་ངན་འདས་པ་རབ་ཏུ་ཞི་མཐའ་སྟོན།།
མགོན་པོ་ཀུན་གྱི་དྲུང་དུ་བདག་མཆིའོ། །ཀུན་དུ་མྱུར་བའི་རྫུ་འཕྲུལ་སྟོབས་
རྣམས་དང༌། །ཀུན་ནས་སྒོ་ཡི་ཐེག་པའི་སྟོབས་དག་དང་། །ཀུན་ཏུ་ཡོན་
ཏན་སྤྱོད་པའི་སྟོབས་རྣམས་དང་། །ཀུན་ཏུ་ཁྱབ་པ་བྱམས་པ་དག་གི་སྟོབས།།
ཀུན་ནས་དགེ་བའི་བསོད་ནམས་སྟོབས་དག་དང་། །ཆགས་པ་མེད་པར་
གྱུར་པའི་ཡེ་ཤེས་སྟོབས། །ཤེས་རབ་ཐབས་དང་ཏིང་འཛིན་སྟོབས་དག་
གིས། །བྱང་ཆུབ་སྟོབས་རྣམས་ཡང་དག་སྒྲུབ་པར་བྱེད། །ལས་ཀྱི་སྟོབས་
རྣམས་ཡོངས་སུ་དག་བྱེད་ཅིང་། །ཉོན་མོངས་སྟོབས་རྣམས་ཀུན་ཏུ་འཇོམས་
པར་བྱེད། །བདུད་ཀྱི་སྟོབས་རྣམས་སྟོབས་མེད་རབ་བྱེད་ཅིང་། །བཟང་
པོ་སྤྱོད་པའི་སྟོབས་ནི་རྫོགས་པར་བགྱི། །ཞིང་རྣམས་རྒྱ་མཚོ་རྣམ་པར་
དག་བྱེད་ཅིང་། །སེམས་ཅན་རྒྱ་མཚོ་དག་ནི་རྣམ་པར་སྒྲོལ། །ཆོས་རྣམས་
རྒྱ་མཚོ་རབ་ཏུ་མཐོང་བྱེད་ཅིང་། །ཡེ་ཤེས་རྒྱ་མཚོ་རབ་ཏུ་རྟོགས་པར་བྱེད།།
སྤྱོད་པ་རྒྱ་མཚོ་རྣམ་པར་དག་བྱེད་ཅིང་། །སྨོན་ལམ་རྒྱ་མཚོ་ཡོངས་སུ་རྫོགས་
པར་བྱེད། །སངས་རྒྱས་རྒྱ་མཚོ་རབ་ཏུ་མཆོད་བྱེད་ཅིང་། །བསྐལ་པ་རྒྱ་

མཚོར་མི་སྐྱོ་སྤྱད་པར་བགྱི། །གང་ཡང་དུས་གསུམ་གཤེགས་པའི་རྒྱལ་
བ་ཡི། །བྱང་ཆུབ་སྤྱོད་པའི་སྨོན་ལམ་བྱེ་བྲག་རྣམས། །བཟང་པོ་སྤྱོད་
པས་བྱང་ཆུབ་སངས་རྒྱས་ནས། །དེ་ཀུན་བདག་གིས་མ་ལུས་རྫོགས་པར་
བགྱི། །རྒྱལ་བ་ཀུན་གྱི་སྲས་ཀྱི་ཐུ་བོ་པ། །གང་གི་མིང་ནི་ཀུན་ཏུ་བཟང་
ཞེས་བྱ། །མཁས་པ་དེ་དང་མཚུངས་པར་སྤྱད་པའི་ཕྱིར། །དགེ་བ་འདི་
དག་ཐམས་ཅད་རབ་ཏུ་བསྔོ། །ལུས་དང་ངག་དང་ཡིད་ཀྱང་རྣམ་དག་
ཅིང་། །སྤྱོད་པ་རྣམ་དག་ཞིང་རྣམས་ཡོངས་དག་པ། །བསྔོ་བ་བཟང་པོ་
མཁས་པ་ཅི་འདྲ་བ། །དེ་འདྲར་བདག་ཀྱང་དེ་དང་མཚུངས་པར་ཤོག །
ཀུན་ནས་དགེ་བ་བཟང་པོ་སྤྱད་པའི་ཕྱིར། །འཇམ་དཔལ་གྱི་ནི་སྨོན་ལམ་
སྤྱད་པར་བགྱི། །མ་འོངས་བསྐལ་པ་ཀུན་ཏུ་མི་སྐྱོ་བར། །དེ་ཡི་བྱ་བ་
མ་ལུས་རྫོགས་པར་བགྱི། །སྤྱོད་པ་དག་ནི་ཚད་ཡོད་མ་གྱུར་ཅིག །ཡོན་
ཏན་རྣམས་ཀྱང་ཚད་བཟུང་མེད་པར་ཤོག །སྤྱོད་པ་ཚད་མེད་པ་ལ་གནས་
ནས་ཀྱང་། །དེ་དག་འཕྲུལ་པ་ཐམས་ཅད་འཚལ་བར་བགྱི། །ནམ་མཁའི་
མཐར་ཐུག་གྱུར་པ་ཇི་ཙམ་པར། །སེམས་ཅན་མ་ལུས་མཐའ་ཡང་དེ་བཞིན་
ཏེ། །ཇི་ཙམ་ལས་དང་ཉོན་མོངས་མཐར་གྱུར་པ། །བདག་གི་སྨོན་ལམ་
མཐའ་ཡང་དེ་ཙམ་མོ། །གང་ཡང་ཕྱོགས་བཅུའི་ཞིང་རྣམས་མཐའ་ཡས་
པ། །རིན་ཆེན་བརྒྱན་ཏེ་རྒྱལ་བ་རྣམས་ལ་ཕུལ། །ལྷ་དང་མི་ཡི་བདེ་བའི་
མཆོག་རྣམས་ཀྱང་། །ཞིང་གི་རྡུལ་སྙེད་བསྐལ་པར་ཕུལ་བ་བས། །གང་

གིས་བསྔོ་བའི་རྒྱལ་པོ་འདི་ཐོས་ནས། །བྱང་ཆུབ་མཆོག་གི་རྗེས་སུ་རབ་
མོས་ཤིང་། །ལན་ཅིག་ཙམ་ཡང་དད་པ་བསྐྱེད་པ་ན། །བསོད་ནམས་
དམ་པའི་མཆོག་ཏུ་འདི་འགྱུར་རོ། །གང་གིས་བཟང་སྤྱོད་སྨོན་ལམ་འདི་
བཏབ་པས། །དེས་ནི་ངན་སོང་ཐམས་ཅད་སྤོང་བར་འགྱུར། །དེས་ནི་
གྲོགས་པོ་ངན་པ་སྤངས་པ་ཡིན། །སྣང་བ་མཐའ་ཡས་དེ་ཡང་དེས་མྱུར་
མཐོང་། །དེ་དག་རྙེད་པ་རབ་རྙེད་བདེ་བར་འཚོ། །མི་ཚེ་འདིར་ཡང་དེ་
དག་ལེགས་པར་འོང་། །ཀུན་ཏུ་བཟང་པོ་དེ་ཡང་ཅི་འདྲ་བར། །དེ་དག་
རིང་པོར་མི་ཐོགས་དེ་བཞིན་འགྱུར། །མཚམས་མེད་ལྔ་པོ་དག་གི་སྡིག་
པ་རྣམས། །གང་གིས་མི་ཤེས་དབང་གིས་བྱས་པ་དག །དེ་ཡིས་བཟང་
པོ་སྤྱོད་པ་འདི་བརྗོད་ན། །མྱུར་དུ་མ་ལུས་ཡོངས་སུ་བྱང་བར་འགྱུར། །
ཡེ་ཤེས་དང་ནི་གཟུགས་དང་མཚན་རྣམས་དང་། །རིགས་དང་ཁ་དོག་
རྣམས་དང་ལྡན་པར་འགྱུར། །བདུད་དང་མུ་སྟེགས་མང་པོས་དེ་མི་ཐུབ། །
འཇིག་རྟེན་གསུམ་པོ་ཀུན་ནའང་མཆོད་པར་འགྱུར། །བྱང་ཆུབ་ཤིང་དབང་
དྲུང་དུ་དེ་མྱུར་འགྲོ། །སོང་ནས་སེམས་ཅན་ཕན་ཕྱིར་དེར་འདུག་སྟེ། །
བྱང་ཆུབ་སངས་རྒྱས་འཁོར་ལོ་རབ་ཏུ་བསྐོར། །བདུད་རྣམས་སྡེ་དང་
བཅས་པ་ཐམས་ཅད་བཏུལ། །གང་ཡང་བཟང་པོ་སྤྱོད་པའི་སྨོན་ལམ་འདི།།
འཆང་བ་དང་ནི་སྟོན་ཏམ་ཀློག་ན་ཡང་། །དེ་ཡི་རྣམ་པར་སྨིན་པའང་སངས་
རྒྱས་མཁྱེན། །བྱང་ཆུབ་མཆོག་ལ་སོམ་ཉི་མ་བྱེད་ཅིག །འཇམ་དཔལ་

དཔའ་བོས་ཇི་ལྟར་མཁྱེན་པ་དང་། །ཀུན་ཏུ་བཟང་པོ་དེ་ཡང་དེ་བཞིན་
ཏེ། །དེ་དག་ཀུན་གྱི་རྗེས་སུ་བདག་སློབ་ཕྱིར། །དགེ་བ་འདི་དག་ཐམས་
ཅད་རབ་ཏུ་བསྔོ། །དུས་གསུམ་གཤེགས་པའི་རྒྱལ་བ་ཐམས་ཅད་ཀྱིས། །
བསྔོ་བ་གང་ལ་མཆོག་ཏུ་བསྔགས་པ་དེས། །བདག་གི་དགེ་བའི་རྩ་བ་འདི་
ཀུན་ཀྱང་། །བཟང་པོ་སྤྱོད་ཕྱིར་རབ་ཏུ་བསྔོ་བར་བགྱི། །བདག་ནི་འཆི་
བའི་དུས་བྱེད་གྱུར་པ་ན། །སྒྲིབ་པ་ཐམས་ཅད་དག་ནི་ཕྱིར་བསལ་ཏེ། །
མངོན་སུམ་སྣང་བ་མཐའ་ཡས་དེ་མཐོང་ནས། །བདེ་བ་ཅན་གྱི་ཞིང་དེར་
རབ་ཏུ་འགྲོ། །དེར་སོང་ནས་ནི་སྨོན་ལམ་འདི་དག་ཀྱང་། །ཐམས་ཅད་
མ་ལུས་མངོན་དུ་འགྱུར་བར་ཤོག །དེ་དག་མ་ལུས་བདག་གིས་ཡོངས་
སུ་བཀང་། །འཇིག་རྟེན་ཇི་སྲིད་སེམས་ཅན་ཕན་པར་བགྱི། །རྒྱལ་བའི་
དཀྱིལ་འཁོར་བཟང་ཞིང་དགའ་བ་དེར། །པདྨོ་དམ་པ་ཤིན་ཏུ་མཛེས་
ལས་སྐྱེས། །སྣང་བ་མཐའ་ཡས་རྒྱལ་བས་མངོན་སུམ་དུ། །ལུང་བསྟན་
པ་ཡང་བདག་གིས་དེར་ཐོབ་ཤོག །དེར་ནི་བདག་གིས་ལུང་བསྟན་རབ་
ཐོབ་ནས། །སྤྲུལ་པ་མང་པོ་བྱེ་བ་ཕྲག་བརྒྱ་ཡིས། །བློ་ཡི་སྟོབས་ཀྱིས་
ཕྱོགས་བཅུ་རྣམས་སུ་ཡང་། །སེམས་ཅན་རྣམས་ལ་ཕན་པ་མང་པོ་བགྱི།།
བཟང་པོ་སྤྱོད་པའི་སྨོན་ལམ་བཏོན་པ་ཡི། །དགེ་བ་ཅུང་ཟད་བདག་གིས་
ཅི་བསགས་པ། །དེས་ནི་འགྲོ་བའི་སྨོན་ལམ་དགེ་བ་རྣམས། །སྐད་ཅིག་
གཅིག་གིས་ཐམས་ཅད་འབྱོར་བར་ཤོག །གང་ཡང་བཟང་པོ་སྤྱོད་པ་འདི་

བསྔོས་པས། །བསོད་ནམས་མཐའ་ཡས་དམ་པ་གང་ཐོབ་དེས། །འགྲོ་
བ་སྡུག་བསྔལ་ཆུ་བོར་བྱིང་བ་རྣམས། །འོད་དཔག་མེད་པའི་གནས་རབ་
ཐོབ་པར་ཤོག །སྨོན་ལམ་རྒྱལ་པོ་འདི་དག་མཆོག་གི་གཙོ། །མཐའ་
ཡས་འགྲོ་བ་ཀུན་ལ་ཕན་བྱེད་ཅིང་། །ཀུན་ཏུ་བཟང་པོས་བརྒྱན་པའི་
གཞུང་གྲུབ་སྟེ། །ངན་སོང་གནས་རྣམས་མ་ལུས་སྟོང་བར་ཤོག །འཕགས་
པ་བཟང་པོ་སྤྱོད་པའི་སྨོན་ལམ་གྱི་རྒྱལ་པོ་རྫོགས་སོ། །རྒྱ་གར་གྱི་མཁན་པོ་ཛི་
ན་མི་ཏྲ་དང་། སུ་རེནྡྲ་བོ་དྷི་དང་། ལོ་ཙཱ་བ་བནྡེ་ཡེ་ཤེས་སྡེ་ལ་སོགས་པས་བསྒྱུར་ཞིང་ལོ་ཆེན་བཻ་རོ་ཙ་ནས་
ཞུས་ཆེན་འཛད་པའོ།།  །།
སངས་རྒྱས་སྐུ་གསུམ་བརྙེས་པའི་བྱིན་རླབས་དང་། །ཆོས་ཉིད་མི་འགྱུར་
བདེན་པའི་བྱིན་རླབས་དང་། །དགེ་འདུན་མི་ཕྱེད་འདུན་པའི་བྱིན་རླབས་
ཀྱིས། །ཇི་ལྟར་བསྔོ་བ་སྨོན་ལམ་འགྲུབ་པར་ཤོག །ཏདྱ་ཐཱ། པཉྩནྡྲི་ཡ་
ཨ་ཝ་བོ་དྷ་ནི་སྭཱ་ཧཱ།

༄༅། །འཇམ་དཔལ་ཞི་སྒྲུབ་ཀྱི་བརྒྱུད་འདེབས་དད་
པའི་གསོས་སྨན་བཞུགས།
༄༅། །ཆོས་དབྱིངས་མཐའ་བྲལ་ཆོས་སྐུའི་ཞིང་ཁམས་སུ། །ཁྱད་ཆོས་དྲུག་
ལྡན་གདོད་མའི་བཙན་ས་ཟིན། །འཇམ་དཔལ་ཀུན་ཏུ་བཟང་ལ་གསོལ་བ་
འདེབས༑ ༑ཀ་དག་མངོན་སུམ་རྟོགས་པར་བྱིན་གྱིས་རློབས། །རང་སྣང་རྣམ་
དག་ལོངས་སྐུའི་ཞིང་ཁམས་སུ། །ངེས་པ་ལྔ་ལྡན་རྟགས་ཀྱི་ཕྱག་རྒྱུར་རྫོགས།།
འཇམ་དཔལ་རྡོ་རྗེ་འཆང་ལ་གསོལ་བ་འདེབས། །སྣང་བཞི་མཐའ་རུ་ཕྱིན་པར་
བྱིན་གྱིས་རློབས། །མ་ངེས་འགྲོ་འདུལ་སྤྲུལ་སྐུའི་ཞིང་ཁམས་སུ། །གང་འདུལ་
སྤྲུལ་པའི་རོལ་པ་ཅིར་ཡང་སྟོན། །འཇམ་དཔལ་ཡེ་ཤེས་སེམས་དཔར་གསོལ་
བ་འདེབས། །བསྟན་འགྲོའི་དོན་ཆེན་འགྲུབ་པར་བྱིན་གྱིས་རློབས། །གནས་
ཆེན་རི་བོ་རྩེ་ལྔའི་ཞིང་ཁམས་སུ། །འཇམ་དཔལ་ཐུགས་ཀྱི་བྱིན་རླབས་ཡིད་
ལ་སྨིན། །འཇིགས་མེད་ཕུན་ཚོགས་ཞབས་ལ་གསོལ་བ་འདེབས། །དགོངས་
བརྒྱུད་རྟོགས་པ་འཕོ་བར་བྱིན་གྱིས་རློབས། །གཞན་ཡང་རྩ་བརྒྱུད་བླ་མ་ཡི་
དམ་ལྷ། །མཁའ་འགྲོ་དམ་ཅན་བཅས་ལ་གསོལ་བ་འདེབས། །བྱིན་རླབས་
དངོས་གྲུབ་མཆོག་ཐོབ་ཕྲིན་ལས་འགྲུབ། །བར་ཆད་མཐའ་དག་ཞི་བར་བྱིན་

གྱིས་རློབས། །དེ་ལྟར་གསོལ་བ་བཏབ་པའི་བྱིན་རླབས་ཀྱིས། །ཚེ་འདིར་
ཆོས་སྲིད་ལེགས་ཚོགས་གོང་དུ་འཕེལ། །ཕྱི་མ་འདྲེན་མཆོག་བླ་མའི་སྒྱུ་འཕྲུལ་
དང་༑ ༑དབྱེར་མེད་ཚོམ་བུ་གཅིག་ཏུ་འགྲུབ་པར་ཤོག །ཅེས་བླ་མ་ཆོས་དབྱིངས་དང་བསོད་
དོན་སོགས་ཀྱི་ཐུགས་བཞེད་བཞིན་ངག་དབང་བློ་གྲོས་མཚུངས་མེད་ཀྱིས་སྤྲུལ་པའི་ཞིང་མཆོག་རི་བོ་རྩེ་ལྔའི་ཡང་
དབེན་ཨ་སུ་རའི་བྲག་ཕུག་ཏུ་བཀོད་པ་དགེའོ།། །། །
༄༅། །གཞི་དབྱིངས་ཀ་དག་གཞོན་ནུ་བུམ་པའི་སྐུ། །གདངས་རྩལ་མ་
འགགས་རང་རིག་བྱང་ཆུབ་སེམས། །ངེས་དོན་འཇམ་དཔལ་དཔའ་བོའི་བདག་
གྲོང་ཁྱེར་ལ། །ཨ་འཐས་ཞེན་པས་ཁོར་མོར་འཕྱན་པ་རྣམས། །ཡེ་གྲོལ་ཆོས་
སྐུའི་ས་ལ་དབུགས་དབྱུང་ཕྱིར། །མཐའ་གྲོལ་ཅོག་གཞག་ཆེན་པོར་སེམས་
བསྐྱེད་དོ། །འཁོར་བ་ཀུན་བཟང་མྱང་འདས་ཀུན་ཏུ་བཟང་། །ཀུན་བཟང་ཀློང་
ན་སྐྱེ་ཤི་བདེ་སྡུག་མེད། །ཆོས་ཉིད་འགྱུར་བ་མེད་པའི་བདེན་སྟོབས་ཀྱིས། །རང་
བཞིན་མངོན་དུ་འགྱུར་བའི་བྱིན་ཕོབ་ཅིག །ཀ་དག་གཏིང་གསལ་དེ་བཞིན་ཉིད་
ཀྱི་ངང་། །ལྷུན་གྲུབ་རིག་རྩལ་སྙིང་རྗེ་ཆེན་པོར་ཤར། །དབྱེར་མེད་མཁའ་ཁྱབ་
མཁའ་ཡི་རྡོ་རྗེ་ཉིད། །རྣམ་པ་རྟགས་ཀྱི་ཕྱག་རྒྱར་ཡོངས་བཞེངས་པ། །རྒྱལ་ཀུན་

མཁྱེན་པའི་རང་གཟུགས་འཇམ་པའི་དབྱངས། །ཞི་འཛུམ་མཚན་དཔེས་རབ་
མཛེས་གཞོན་ནུའི་ཚུལ། །མཚམས་སྤྲིན་མདངས་འཛིན་རིན་ཆེན་དར་གྱིས་
བརྒྱན༑ ༑ཕྱག་གཡས་ཤེས་རབ་རལ་གྲི་མཁའ་ལ་ཕྱར། །གཡོན་པས་ཨུཏྤལ་
སྟེང་དུ་གླེགས་བམ་བསྣམས། །ཉ་གང་ཟླ་བས་ནོན་པའི་ཆུ་སྐྱེས་ཁར། །འགྱིང་
བག་ཚུལ་གྱིས་ཞབས་གཉིས་སྐྱིལ་ཀྲུང་བཞུགས། །སྐུ་ཡི་བ་སྤུའི་ཁུང་བུ་རེ་རེར་
ཡང་༑ ༑རང་བྱུང་རྒྱུད་སྡེའི་དཀྱིལ་འཁོར་བགྲང་ལས་འདས། །སྟེང་འོག་ཕྱོགས་
མཚམས་འཇའ་འོད་འབུམ་བརྡལ་ཀློང་། །རྩ་བརྒྱུད་བླ་མ་ཌཀི་དམ་ཅན་ཚོགས།།
ཉི་ཟེར་རྡུལ་ལྟར་རང་སྣང་རྒྱན་དུ་ཤར། །ཨོཾ། ཡོད་མེད་སྟོང་པ་ཤིན་དུ་རྣལ་འབྱོར་
མཐུས༑ ༑ནམ་མཁའ་བཞིན་དུ་དམ་ཚིག་ཉེ་བར་གནས། །བདེ་མཆོག་བདེ་བར་
གཤེགས་པ་དགོངས་སུ་གསོལ། །འཇམ་དཔལ་གཞོན་ནུ་སྐལ་བཟང་དཔལ་
ཁྱོད་བདག །རང་བཞིན་སྤྲོས་བྲལ་ཆོས་ཉིད་ཕོ་བྲང་ནས། །རང་བྱུང་ཐུགས་
རྗེའི་བདག་ཉིད་བཅོམ་ལྡན་འདས། །མ་རིག་ཀུན་རྟོག་མུན་པ་སེལ་བའི་ཕྱིར།།
རང་བྱུང་ཡེ་ཤེས་སྤྱན་འདྲེན་གཤེགས་སུགསོལ། །དམ་ཚིག་པ་དང་ཡེ་ཤེས་སེམས་
དཔའ་ལ། །བཟང་ངན་རང་རྒྱུད་ཞེན་པ་གྲོལ་བའི་ཕྱིར། །མཁྱེན་བརྩེ་ནུས་པའི་
བདག་ཉིད་བཅོམ་ལྡན་འདས། །དབྱེར་མེད་རོ་གཅིག་བརྟན་པར་བཞུགས་སུ་
གསོལ༑ ༑ནང་གསལ་ཀློང་ལས་ཤར་བའི་ཡེ་ཤེས་ལྷ། །ཞལ་ཕྱག་རྒྱན་གྱི་བཀོད་
པ་ཅིར་སྣང་ཡང་། །རང་སེམས་རྣམ་པར་དག་པའི་ཆོ་འཕྲུལ་དུ། །རང་ངོ་ཤེས་

པས་བརྡ་ཡི་ཕྱག་བགྱིའོ། །ཡུལ་དབང་ཤེས་པས་མཚོན་པའི་ཆོས་སོ་ཅོག །གདོད་
ཐབས་ཀྱིས། །ཆོས་དབྱིངས་ཁྱོན་ཀུན་བཀང་སྟེ་རྟག་ཏུ་འབུལ། །ལུང་ལས་མ་
བྱུང་མན་ངག་གསང་ལམ་གྱིས། །རྒྱུ་ལས་མ་བྱུང་འབྲས་བུའི་གཏན་སྲིད་ཟིན།།
སེམས་ལས་མ་བྱུང་གདོད་ནས་སངས་རྒྱས་མཆོག །རིགས་ཀུན་ཁྱབ་བདག་
ཁྱོད་ལ་ཕྱག་འཚལ་བསྟོད། །སྣང་གྲག་སེམས་གསུམ་ལྷ་སྔགས་ཆོས་ཉིད་ངང་།།
ལྷ་སྔགས་ཆོས་ཉིད་རིག་སྟོང་རྫོགས་པ་ཆེ། །རིག་སྟོང་མཐའ་བྲལ་རང་ཤེས་ཟང་
ཐལ་བ། །ཡེངས་མེད་འཛིན་མེད་ངང་ནས་གསང་སྔགས་བཟླ། །ཨོཾ་ཨ་ར་པ་
ཙ་ན་དྷཱི༔ ཆོས་དབྱིངས་སྐྱེ་མེད་བྷན་དྷ་ཡངས་པ་རུ། །གཞི་སྣང་འཁོར་འདས་ཆོས་
ཀུན་ཚོགས་སུ་བཤམས། །རང་རིག་ཟག་མེད་ལྟ་བས་བྱིན་གྱིས་བརླབས། །མཆོད་
ཡུལ་ལྷ་རྣམས་མཉེས་པའི་དཔྱིད་དུ་གྱུར། །དངོས་འབྱོར་བཟའ་བཅའ་བཏུང་དང་
ཡོ་བྱད་ཚོགས། །ཏིང་འཛིན་ནམ་མཁའ་མཛོད་ཀྱིས་རྒྱ་བསྐྱེད་དེ། །མུ་མེད་ཀུན་
གསལ་ཁྱོན་ཀུན་བརྡལ་བ་འདི། །རབ་འབྱམས་རྩ་གསུམ་ལྷ་ལ་མཆོད་པ་འབུལ།།
ཟང་ཐལ་རིག་པའི་རང་ས་མ་ཟིན་པར། །ང་བདག་མཚན་མར་ཞེན་པའི་གཞན་
དབང་གིས། །འདའ་དཀའ་རྡོ་རྗེའི་ཐ་ཚིག་ལས་འདས་པའི།།ནོངས་པ་གང་མཆིས་
སྙིང་ནས་མཐོལ་ཞིང་བཤགས། །གཟུང་འཛིན་མཚན་མར་ཞེན་པའི་རྟོག་
ཚོགས་ཀུན། །མི་སྤང་མི་སྒྱུར་ལམ་དུའང་མི་བྱེད་པར། །རང་ཡན་རིག་

པའི་རལ་གྲི་རྣོན་པོ་ཡིས། །ཆོས་ཟད་ཀ་དག་ཆེན་པོར་རྒྱས་གདབ་བོ། །གཞི་
ལམ་འབྲས་བུའི་ཆོས་ཚུལ་མཐའ་ཀླས་ཀུན། །ལྷ་སྔགས་ཆོས་ཉིད་ཡེ་ཤེས་རོལ་
མོ་རུ། །མ་བྱས་ཡེ་ནས་རྫོགས་པའི་སྤྲིན་ཚོགས་འདིས། །མཁའ་ཁྱབ་རྒྱལ་བའི་
ཐུགས་དམ་གཉན་པོ་བསྐང་། །བདག་ལུས་རྣམ་དག་ལྷ་ཡི་དཀྱིལ་འཁོར་ལ།།
ཟག་མེད་བདུད་རྩིའི་མཆོད་པ་འདི་ཕུལ་བས། །སྣང་བ་བཞི་རྫོགས་འཕོ་ཆེན་འོད་
སྐུར་སྨིན། །འགྲོ་ཀུན་དཀྱིལ་འཁོར་གཅིག་ཏུ་བྱང་ཆུབ་ཤོག །ལྷུན་གྲུབ་རིན་པོ་
ཆེ་ཡི་སྦུབས་ཀློང་དུ། །བཙན་ས་མ་ཟིན་རྟོག་ཚོགས་ལྷག་མགྲོན་རྣམས། །དད་
དང་སྙིང་རྗེའི་ལྷག་གཏོར་འདི་བཞེས་ལ། །བསྟན་དང་འགྲོ་ལ་ཕན་བདེའི་དགའ་
སྟོན་སྤེལ། །འདིས་མཚོན་དུས་གསུམ་བསགས་པའི་དགེ་ཚོགས་ཀུན། །མཁའ་
ཁྱབ་འགྲོ་བའི་རྒྱུད་ལ་ཡོངས་སྨིན་ནས། །ཀུན་ཀྱང་ནང་གསལ་ཁྱད་ཆོས་དྲུག་
དང་ལྡན། །གཞོན་ནུ་བུམ་པ་སྐུ་རུ་བྱང་ཆུབ་ཤོག །ངང་བཞག་བློ་བྲལ་ཆོས་སྐུའི་
ལྟ་བ་དག །མངོན་སུམ་ཚད་ཕེབས་ལོངས་སྐུའི་སྒོམ་པ་རྫོགས། །དབྱིངས་
རིག་དབྱེར་མེད་སྤྲུལ་སྐུའི་སྤྱོད་པ་སྨིན། །སྐུ་གསུམ་རྩོལ་མེད་འགྲུབ་པའི་བཀྲ་
ཤིས་ཤོག །ཅེས་རྒྱ་ནག་རི་བོ་རྩེ་ལྔའི་ཤར་རིའི་ཡང་རྩེ་མདོ་ཕལ་བོ་ཆེ་སོགས་ནས་གསལ་བར་ལུང་བསྟན་པ་
སྲེད་མེད་བུའི་ཕུག་པ་ཞེས་དུས་རྟག་ཏུ་འཇམ་དཔལ་གཞོན་ནུར་གྱུར་པ་ལ་འཁོར་ལག་ན་རྡོ་རྗེ་སོགས་སེམས་དཔའ་
ཁྲི་ཕྲག་གིས་བསྐོར་ནས་བཞུགས་པའི་བྲག་ཕུག་ཏུ། ངག་དབང་བློ་གྲོས་མཚུངས་མེད་ཀྱི་རིག་ཀློང་ནས་རྩོལ་མེད་དུ་
རྡོལ་བ་ཡི་གེར་སྤེལ་བ་དགེའོ། །

་
༈ ཡང་སྙིང་རྒྱུད་ཀྱི་སྲུང་མའི་གསོལ་མཆོད།
༄༅། །སྔོན་ཚེ་དཔལ་ལྡན་འབྲས་སྤུངས་མཆོད་རྟེན་དུ། །དོན་གཉིས་
དགྲ་འདུལ་བ་ཡི། །ཁས་བླངས་དམ་བཅའི་ཐ་ཚིག་དྲན་མཛོད་ལ། །མཐའ་བཞིའི་
བོད་སྐྱོང་བསྟན་མ་བཅུ་གཉིས་འཁོར་བཅས་ཀྱིས། །མ་རུངས་བདུད་དང་བསྟན་
སོགས་རྗེ་འབངས་འདུས་པ་ལ། །ཡང་སྙིང་རྒྱུད་དུ་བཀའ་བསྡུ་མཛད་པའི་ཚེ།།
གྱི་བསམ་ཡས་སུ། །རིག་འཛིན་རྒྱལ་པོ་པདྨ་སམ་བྷ་ཝས། །ཤེར་བཟའ་སྒྲོན་

ཁྲུས་སོགས་ཉེར་མཁོ།
༄༅། །ཕུར་པ་མགུལ་ཁུག་མའི་ཆ་ཤས་ལྷན་ཐབས་རིན་ཆེན་ཕྲ་ཚོམ་བཞུགས།
༄༅། །རྗེས་ཀྱི་རིམ་པ་ལ། མཆོད་པ་ནི། ཧཱུྃ༔ མཉམ་ཉིད་མི་གཡོ་མཉམ་པའི་སངས་རྒྱས་ལ།།
ངན་རྟོག་མཚན་མའི་སྤྱོད་ཡུལ་གང་ཡང་མེད། །གཟུང་འཛིན་མཚན་མ་ཀུན་ལས་
འདས་པ་ཡིས། །མཉམ་པ་ཆེན་པོའི་མཆོད་པ་རྣམ་པར་རོལ། །མ་ཧཱ་པཱུ་ཛ་ཧོ། བསྟོད་
པ་ནི། ཧཱུྃ༔ ཤིན་ཏུ་གདུག་ཅིང་གཏུམ་པ་ལ། །ཞི་བས་ཕན་པར་མི་འགྱུར་ཏེ། །ཁྲོ་
བོ་དེ་བཞིན་གཤེགས་སྐུ་མཛད། །རྡོ་རྗེ་འདུ་འཕྲོ་བྱེད་ལ་བསྟོད། །དངོས་གྲུབ་བླང་བ་ནི།
ཧཱུྃ༔ རྡོ་རྗེ་གཞོན་ནུའི་རིག་འཛིན་རྣམས། །སྲིད་པ་རྡོ་རྗེ་གྲུབ་མཛོད་ཅིག །སྲིད་
པ་རྡོ་རྗེ་ཕུར་བུའི་ལྷ། །ཡེ་ཤེས་ཁྲོ་བོ་གྲུབ་པར་མཛོད། །ཨོཾ་བཛྲ་ཀཱི་ལི་ཀཱི་ལ་ཡ་
སརྦ་སིདྡྷི་ཕ་ལ་ཧཱུཾ། ལྷ་སྣང་མི་བསྡུ་ཞེན་པ་མེད། །ཆོས་ཉིད་མཉམ་པའི་ངང་དུ་
ཀློད། །ཚོགས་དྲུག་སྣང་རྟོག་རོལ་པ་ཀུན། །རིག་སྟོང་ཡེ་ཤེས་རྒྱན་དུ་ཤར། །ཨ་
ཨ་ཨ། དགེ་བསྔོ་ནི། དགེ་བ་འདིས་མཚོན་དུས་གསུམ་ལེགས་བྱས་ཀུན། །མཁའ་
ཁྱབ་འགྲོ་བའི་རྒྱུད་ལ་ཡོངས་སྨིན་ནས། །ཀུན་ཀྱང་རིགས་ཀྱི་གཙོ་དང་དབྱེར་
མེད་པར། །རང་སྣང་དཀྱིལ་འཁོར་མངོན་དུ་འགྱུར་བར་ཤོག ། ཤིས་བརྗོད་ནི། ཧོ།
དཔལ་ཆེན་ཡོངས་རྫོགས་འཕྲིན་ལས་གཅིག་གི་ངང་། །ཐུགས་རྗེ་ཐབས་ཀྱིས་
སྲིད་གསུམ་གདུག་པ་འདུལ། །གང་འདུལ་མཛད་པའི་ཆོ་འཕྲུལ་བསམ་མི་ཁྱབ།།
བཅོམ་ལྡན་རྡོ་རྗེ་གཞོན་ནུའི་བཀྲ་ཤིས་ཤོག །ལྕགས་རྟ་ཟླ་༦ཚེས་༢༨ལ་པདྨ་དབང་ཆེན་དགྱེས་
པའི་རྡོ་རྗེའི་རིག་ཀློང་ནས་རྡོལ་བའོ། །འདིའི་ཚིག་དོན་རྣམས་མཇུག་ནས་ཡར་གོ་ལྡོག་ཏུ་ཤར་འོངས་བས་རྟེན་འབྲེལ་
གྱི་གནད་ངོ་མཚར་ཅན་ཞིག་ཡོད་པ་འདྲའོ། །དགེ་ལེགས་འཕེལ།

ཁྲུས་སོགས་ཉེར་མཁོ།
༄༅། །ཕུར་པ་མགུལ་ཁུག་མའི་ཆོས་སྲུང་མཆོད་ཐབས་ནི། ཅི་འབྱོར་བའི་མཆོད་གཏོར་བཤམས་ལ། རཾ་ཡཾ་ཁཾ།
ཨོཾ་ཨཱཿཧཱུྃ། གཏོར་མ་ཁ་དོག་དྲི་རོ་ནུས་བཅུད་ལྡན། །ཟག་མེད་ཡེ་ཤེས་སྐྱེད་པའི་
དམ་རྫས་འདི། །རྒྱལ་དབང་ཐམས་ཅད་མཁྱེན་པའི་སྤྱན་སྔ་རུ། །མགུལ་ཁུག་
ལས་བྱུང་རྡོ་རྗེ་ཕུར་བ་ཡི། །ཡང་ཟབ་དཀྱིལ་འཁོར་གཉན་པོ་ཞལ་ཕྱེས་ཚེ། །བསྟན་
པ་བསྲུང་ཞིང་བསྟན་འཛིན་སྐྱོང་བ་ཡི། །འཕྲིན་ལས་མཐའ་དག་སྒྲུབ་པར་ཁས་
བླངས་པའི། །རྡོ་རྗེ་གྲགས་ལྡན་འཁོར་དང་བཅས་ལ་འབུལ། །གཡར་དམ་གཉན་
པོ་ཆོས་ཀྱི་དབྱིངས་སུ་བསྲེ། །བདག་གི་ཡིད་ལ་སྨོན་པའི་དོན་འབྲས་ཀུན། ། མ་
ཐོགས་ད་ལྟ་ཉིད་དུ་སྨིན་པར་མཛོད། །ཅེས་ཟླ་༥ཚེས་༢༨ལ་ཨ་བྱུས་སྨྲས་རིམ་བཞིན་མཁན་པོ་བསོད་
དར་རྒྱས་ཀྱིས་ཡི་གེར་སྤེལ་བ་དགེའོ།། །།

༄༅། །རིན་པོ་ཆེའི་སྣོད་དུ་གཏོར་མ་ཤ་ཆང་གིས་བརྒྱན་པ་བཤམས་ལ། ནམ་མཁའ་མཛོད་སྔགས་ཀྱིས་བྱིན་གྱིས་
བརླབས། ཀྱེ། སྔོན་ཚེ་དབང་དྲག་པདྨ་ཧེ་རུ་ཀས། །ཨ་སུ་ར་ཡི་བྲག་ཕུག་ག་ལ་བར།།
དུས་སྦྱོར་བཅུ་གཉིས་གནས་སུ་དག་པའི་གཟུགས། །ཕུར་སྲུང་དམ་ཅན་མ་མོ་བཅུ་
གཉིས་ལ། །དབང་བསྐུར་དམ་མནོས་ཕྲིན་ལས་གཉེར་གཏད་པའི། །ཐ་ཚིག་གཉན་
པོ་རྗེས་སུ་དྲན་མཛོད་ལ། །དམ་རྫས་དཔལ་གྱི་གཏོར་མ་འདི་བཞེས་ནས། །འགྲོ་
ཀུན་བདེ་ཞིང་སྐྱིད་པའི་ཕྲིན་ལས་མཛོད། །ཐ་མ་སྔགས་འཆང་རྡོ་རྗེ་བདུད་འཇོམས་
ལ། །ཁྱབ་བདག་འཇམ་དཔལ་བློ་ལྡན་མཆོག་སྲེད་ཀྱིས། །རིག་པ་རྩལ་གྱི་དབང་
ཆེན་སྐུར་དུས་སུ། །འཛམ་གླིང་སེང་ཆེན་ནོར་བུ་དགྲ་འདུལ་རྩལ། །དཔའ་རྟུལ་
དྭངས་སྨན་སྲུང་མའི་ཚོགས་རྣམས་ཀྱིས། །ཅི་བཅོལ་ལས་རྣམས་བསྒྲུབ་པར་ཁས་
བླངས་པའི། །ཐ་ཚིག་གཉན་པོ་རྗེས་སུ་དྲན་མཛོད་ལ། །དམ་རྫས་དཔལ་གྱི་གཏོར་
མ་འདི་བཞེས་ནས། །གངས་ཅན་སྐྱབས་གཅིག་མིག་མི་འཛུམ་པའི་གར། །སྐུ་
ཚེ་བརྟན་ཅིང་མཛད་ཕྲིན་ཕྱོགས་བཅུར་རྒྱས། །རྣལ་འབྱོར་བདག་ཅག་དཔོན་སློབ་
འཁོར་བཅས་ཀྱི། །ཚར་གཅོད་རྗེས་སུ་འཛིན་པའི་ཕྲིན་ལས་ཀུན། །མ་ཐོགས་
ད་ལྟ་ཉིད་དུ་མངོན་ཕྱུང་ལ། །བསྟན་དང་འགྲོ་ལ་ཕན་པའི་དོན་སྒྲུབ་མཛོད། །ས་
མ་ཡ་ཧོ༔ ཞེས་རྐྱེན་ཕྲན་བུ་ཞིག་གིས་བསྐུལ་ནས་བལ་ཡུལ་ཨ་སུ་རའི་བྲག་ཕུག་ཏུ་ངག་དབང་བློ་གྲོས་མཚུངས་མེད་
ཀྱིས་སྨྲས་རིམ་བཞིན་སྡོམ་བརྩོན་སྡེ་སྣོད་འཛིན་པ་མཁན་པོ་རྣམ་གྲོལ་གྱིས་ཡི་གེར་སྤེལ་བའོ།། །།

ཁྲུས་སོགས་ཉེར་མཁོ།
༄༅། །ཕུར་པ་མགུལ་ཁུག་མའི་ཆ་ལག་རྒྱལ་
དབྱངས་ལྷ་ཡི་རྔ་སྒྲ་བཞུགས།
༄༅། །མཐོ་བརྗིད་བསིལ་ལྡན་པདྨ་དཀར་པོའི་ཚལ། །རྨང་མེད་རླག་བྱེད་ཤཱ་
འུད་དྲག་པོའི་དཔུང་། །གངས་ཀྱི་བདག་པོའི་ངར་སྐད་མ་བཟོད་ནས། །དུམ་བུར་
འཐོར་ཞེས་སྙན་པ་རྒྱང་ནས་ཐོས། །ཐལ་འབྱིན་རྣམ་བཞིའི་དྲོད་རྟགས་མངོན་དུ་
གྱུར། །རྒྱལ་ལོ་རྒྱལ་ལོ་སྔགས་འཆང་གཡུལ་ལས་རྒྱལ། །ཟླུམ་འཁྱིལ་རོལ་མོ་
ཨེ་ཡི་མཚོན་ཆ་ལ། །བཀའ་བབས་དཔའ་བོ་གསུམ་འདུས་དཔའ་བོས་ཁྲིད།།
དུས་མཐའི་རླུང་བདུན་ཤུགས་ཀྱིས་རབ་བསྐྱོད་དེ། །ཕྲ་རབ་འབུམ་དུ་གཏུབ་པའི་
རྫུ་བག་ངོམ། །ཐལ་འབྱིན་རྣམ་བཞིའི་དྲོད་རྟགས་མངོན་དུ་གྱུར། །རྒྱལ་ལོ་རྒྱལ་
ལོ་སྔགས་འཆང་གཡུལ་ལས་རྒྱལ། །གང་ག་རྡོ་ཡི་ཁམས་སུ་སྙོམས་ཞུགས་སར།།
དམ་སྲིའི་སྤྱི་གཟུགས་རྣམ་སྣང་ཟས་ཅན་གང་། །མིག་མེད་སྨྱོན་པས་གླགས་སྐབས་
ཚོལ་ཙ་ན། །ལན་མེད་དབལ་གྱིས་ཤ་ཁྲག་རོ་གཅིག་བསྲེས། །ཐལ་འབྱིན་རྣམ་
བཞིའི་དྲོད་རྟགས་མངོན་དུ་གྱུར། །རྒྱལ་ལོ་རྒྱལ་ལོ་སྔགས་འཆང་གཡུལ་ལས་
རྒྱལ། །ཕན་བདེའི་དཔལ་ལ་འཁུ་བའི་དུརྱ་ཀས། །སྣང་བྱེད་མུན་པའི་ཀློང་དུ་སྦ་
སྙམ་པའི། །ངལ་བ་སྣ་ཚོགས་མཁའ་འཕངས་རྡོ་རུ་གྱུར། །སྨིག་རྒྱུའི་ཚེ་དཔལ་
ཁོ་རང་གྲོགས་སུ་རྙེད། །ཐལ་འབྱིན་རྣམ་བཞིའི་དྲོད་རྟགས་མངོན་དུ་གྱུར། །རྒྱལ་
ལོ་རྒྱལ་ལོ་སྔགས་འཆང་གཡུལ་ལས་རྒྱལ། །གནམ་ལྕགས་མཚོན་ལ་མེ་ཡི་ཚ་

ཚ་འཕྲོ། །དུང་གི་རི་ལ་ཉི་མའི་ཟེར་མདངས་ཕོག །སེངྒེའི་མདོག་འཆང་དུག་
གསུམ་རྒྱ་མཚོ་ཆེ། །ས་ལ་བརྡབས་ནས་ཀླུ་བདུད་ལྟོ་བར་བྲུབ། །ཐལ་འབྱིན་རྣམ་
བཞིའི་དྲོད་རྟགས་མངོན་དུ་གྱུར། །རྒྱལ་ལོ་རྒྱལ་ལོ་སྔགས་འཆང་གཡུལ་ལས་
རྒྱལ། །ཐ་མལ་འཁྲུལ་སྣང་ཡེ་ཤེས་ལྷ་རུ་ཐིམ། །འཕོ་དང་གཡོ་བ་དྷཱ་ཏིའི་ཀློང་དུ་
ཐིམ། །རྩལ་དང་རྩལ་བྱུང་བྱང་ཆུབ་སེམས་སུ་ཐིམ། །སྐད་ཅིག་རྣམ་གསུམ་ལྟད་
མོ་ཨ་ལ་ལ། །ཐལ་འབྱིན་རྣམ་བཞིའི་དྲོད་རྟགས་མངོན་དུ་གྱུར། །རྒྱལ་ལོ་རྒྱལ་
ལོ་སྔགས་འཆང་གཡུལ་ལས་རྒྱལ། །ཞེས་གསང་ཆེན་འོད་སྐུར་གྲོལ་བའི་དབེན་ཁྲོད་དུ་དགེ་འདུན་པ་
སྟོང་ཕྲག་གཉིས་ཀྱིས་ཕུར་བ་མགུལ་ཁུག་མའི་གཞུང་ཁོག་བསྲིང་བའི་གྲུབ་འབྲས་མངོན་དུ་གྱུར་སྐབས་ངག་དབང་
བློ་གྲོས་མཚུངས་མེད་པས་ཡིད་ལ་གང་ཤར་ཤར་མར་སྨྲས་རིམ་བཞིན་མཁས་བཙུན་བཟང་པོའི་ཡོན་ཏན་ཕུན་སུམ་ཚོགས་
པས་བརྒྱན་པ་མཁན་པོ་བསྟན་འཛིན་ནོར་བུས་ཡི་གེར་སྤེལ་བ་དགེ་ལེགས་འཕེལ། བོད་རབ་བྱུང་བཅུ་བདུན་པའི་ཆུ་
སྤྲེལ་ལོའི་ཟླ་༡་ཚེས་༢༥ཕྱི་ལོ་༡༩༩༢ཟླ་༡༢ཚེས་༡༩ལའོ།། །།

༄༅། །རྟ་མགྲིན་གྱི་སྒྲུབ་ཐབས་ནི། སྐྱབས་སེམས་ཚད་མེད་སྔོན་དུ་བཏང༌། སྟོང་པའི་ངང་ལས་
ཧཱིཝལས་སྐད་ཅིག་གིས། །རྟ་མགྲིན་དམར་པོ་ཞལ་གཅིག་ཕྱག་གཉིས་པ། །དུར་
ཁྲོད་ཆས་རྫོགས་ཡེ་ཤེས་མེ་དཔུང་འབར། །དབུ་གཙུག་རྟ་མགོ་ལྗང་ཞུར་རྟ་སྐད་
འཚེར་༑ ༑ཕྱག་གཡས་པདྨའི་བེ་ཅོན་མཁའ་ལ་ཕྱར། །གཡོན་པས་ཐོད་པར་བདུད་
བཞིའི་སྙིང་ཁྲག་རོལ། །བརྐྱང་བསྐུམ་ཞབས་ཀྱི་པད་ཉི་རོ་གདན་བཞུགས། །
དབྱིངས་ནས་ཡེ་ཤེས་སྤྱན་དྲངས་དབྱེར་མེད་བསྟིམ། །ཐུགས་དབུས་པདྨ་ཉི་སྟེང་
ཧྲཱིཿཝཡིག་མཐར། །སྔགས་ཕྲེང་འཁོར་བའི་འོད་ཀྱིས་དོན་ཀུན་བསྒྲུབ། །ན་མོ་རཏྣ་
ཏྲ་ཡཱ་ཡ། ན་མོ་ཧྱ་གྲཱི་བཱ་ཡ། ན་མོ་ལོ་ཀི་ཤྭ་ར་ཡ། ཏདྱ་ཐཱ། ཨོ་ཧྲིཋཀུ་ལུ་ཡུ་ལུ་ནི་
ལ་ཀཎཱཧུ་ལུ་ཧུ་ལུ་ཏིཥྛ༌ཏིཥྛ་བྷནྡྷ་བྷནྡྷ། མཱ་ར་ཡ་མཱ་ར་ཡ། ཧཱ་ཧཱ་ཧཱ་ཧཱ། བཛྲ་ཀྲོ་དྷ་
ཧྱ་གྲཱི་བ་ཧྲཱིཿཧཱུྃ་ཕཊ། དེ་བཞིན་གཤེགས་པ་རབ་བདུན་གྱིས་གསུང་བ་པདྨ་ཧྱ་གྲཱིཿ་བའི་གཟུངས་འདི་ལན་
གཅིག་བརྗོད་པས་སྡིག་པ་ཀུན་ལས་ཐར་ཞིང་ངན་སོང་གི་སྒོ་གཅོད། ཀླུ་སོགས་གདོན་ཐམས་ཅད་ཀྱིས་མི་འཚེ།
བྱད་དང་དུག་ལས་གྲོལ། སངས་རྒྱས་ཀུན་གྱིས་རྗེས་སུ་འཛིན། བྱེ་བ་དང་རྒྱང་བསྲིང་བ་མཐུན་པར་བྱེད་པ་སོགས་
ཡོན་ཏན་དཔག་ཏུ་མེད་དོ། །ལན་གཅིག་བཀླག་ན་སྡིག་པ་སེལ། གཉིས་ཀྱིས་དཔལ་དང་ལྡན། འབུམ་གྱིས་ཚེ་
རིང་། འབུམ་བཅུ་བཟླས་ན་ཞལ་དངོས་སུ་མཐོང་། པདྨ་ཅན་གྱི་ཞིང་དུ་འགྲོའོ། །ནད་རླུང་མཁྲིས་པད་ཀན་དང་
ཀླུ་གདོན་གྱིས་སྙིང་མི་དགའ་བ་སོགས་ལུས་ཀུན་ན་བ། དམུ་སྐྲན་ཟ་ཁུ་གཞོག་ཕྱེད་སོགས་ནད་རིགས་གག་
ལྷོག ཚ་ཚེག་ཚེག་བྱེད་པ་མཛེ་ཕོལ་དང་གདོན་རིགས་ཐམས་ཅད་ཐུབ་པོ་ཞེས་གསུངས་སོ། །འདིའི་སྒོ་ནས་
ཀླུའི་བྱད་གདོན་ཁྲོལ་བ་ཡོད་དོ། །ཞེས་འདི་མི་ཕམ་པས་བྲིས་པའོ།། །།

༈ གུ་རུ་དྲག་པོའི་སྒྲུབ་ཐབས།
༄༅། །གུ་རུ་དྲག་པོའི་སྒྲུབ་པ་ནི། འཁོར་འདས་ཐམས་ཅད་གདོད་མ་ནས། །མ་སྐྱེས་
ཀ་དག་ངང་ཉིད་ལས། །རིག་པ་ཆུ་ལས་ཉ་འཕར་ཚུལ། །རང་ཉིད་གུ་རུ་དྲག་པོ་
ནི༑ ༑དམར་པོ་ཞལ་གཅིག་ཕྱག་གཉིས་པ། །ཕྱག་གཡས་རྡོ་རྗེ་ནམ་མཁར་ཕྱར།།
གཡོན་པས་སྡིག་པ་ཐུགས་ཀར་འཛིན། །ཞབས་གཉིས་རུ་ཏྲ་ཕོ་མོའི་སྟེང་། །གར་
སྟབས་འགྱིང་བག་ཚུལ་དུ་བཞུགས། །དུར་ཁྲོད་ཆས་རྣམས་སྐུ་ལ་རྫོགས། །ཡེ་
ཤེས་མེ་དཔུང་འབར་བའི་དབུས། །ཁྲོ་ཆུང་མཚོན་ཆ་ཆར་ལྟར་འབེབས། །བདུད་
དཔུང་འཇོམས་པའི་སྐུ་རུ་གསལ། །ཐུགས་ཀར་ཉི་སྟེང་ཧཱུཾ་མཐིང་མཐར། །སྔགས་
ཀྱི་ཕྲེང་བས་གཡས་སུ་བསྐོར། །སྔགས་བཟླས་སྟོང་གསུམ་གཡོ་ཞིང་འགུལ།།
རྣམ་རྟོག་བདུད་བགེགས་མིང་མེད་གྱུར། །ༀ་གུ་རུ་ཨརྩིག་ནིརྩིག་ན་མོ་བྷ་ག་ཝ་
ཏེ་ཧཱུཾ་ཧཱུཾ་ཕཊ། གསང་སྔགས་དྲག་ཏུ་བཟླས་པ་ཡིས། །བར་ཆད་བདུད་ཀྱི་དཔུང་ལས་རྒྱལ། །མཆོག་ཐུན་དངོས་གྲུབ་
ཀུན་འཐོབ་འགྱུར། །པདྨའི་མན་ངག་མཐར་ཐུག་འདི། །སྐལ་ལྡན་སྙིང་གི་དབུས་སུ་སྦས། །ཕྱིས་འབྱུང་བདུད་ཀྱིས་
ཉེར་འཚེའི་ཚེ། །སྙིང་གི་བུ་དང་འཕྲད་པར་ཤོག །ས་མ་ཡ་རྒྱ་རྒྱ་རྒྱ།།

༄༅། །གནམ་ཆོས་ཐུགས་གྱི་གཏེར་ཁ་སྙན་རྒྱུད་ཟབ་མོ་ཐུན་
མོངས་མ་ཡིན་པའི་སྐོར་ལས་མཚན་བརྒྱད་
གཅིག་དྲིལ་བཞུགས་སོ༔
དེ་ནས་བསྒྲུབ་པ་བསྡུས་པ་ནི། དཀྱིལ་འཁོར་མེད་ཅིང་གཏོར་མ་མེད། དམིགས་པ་འདི་ལྟར་བསྒོམ་པའི་འགྲུབས༔
རང་ཉིད་པདྨ་འབྱུང་གནས་དཀར༔ གཡས་པས་རྡོ་རྗེ་ནམ་མཁར་ཕྱར༔ རྒྱལ་
བསེན་ཀླད་པ་ཆེམས་ཆེམ་དཀྲུག༔ གཡོན་པས་བྷནྡ་ལྟེ་བར་འཛིན༔ བདུད་རྩི་སྣ་
ཚོགས་ཞལ་དུ་སྟོབས༔ ཞབས་གཉིས་དཀྱིལ་མོ་ཀྲུང་གིས་བཞུགས༔ སེམས་
ཉིད་སྟོང་པ་དེ་ཡི་ངང་༔ གྲུ་མོར་ཁ་ཊཾ་སྦས་ཚུལ་བརྟེན༔ གསང་ཡུམ་རྩེ་གསུམ་
ཚུལ་དུ་སྦས༔ དབུ་ལ་པདྨའི་ཞྭ་དམར་གསོལ༔ སངས་རྒྱས་ཀུན་གྱི་སྐུ་ཡོན་
རྫོགསཿ སྐུ་ལ་ཆོས་གོས་རྣམ་གསུམ་གསོལ༔ དགེ་སློང་པདྨ་སཾ་བྷའི་ཚུལ སྐུ་
ཆིངས་བར་ན་ཕུར་པ་བཙུག༔ སྔགས་པ་བློ་ལྡན་མཆོག་སྲེད་ཚུལ༔ སྐུ་ལ་དར་སྔོན་
བེར་ཆེན་གསོལ༔ རྒྱལ་པོ་པདྨའི་མཚན་ཅན་ཚུལ༔ ཞལ་འཛུམ་སྤྱན་ནི་
བགྲད་པ་སྟེ༔ བདུད་འཇོམ་རྡོ་རྗེ་གྲོ་ལོད་ཚུལ༔ སྐུ་ནང་དངུལ་གཟན་སེང་
ལྤགས་མནབ༔ ཁྲོ་ཆེན་སེངྒེ་སྒྲ་སྒྲོགས་ཚུལ༔ དབུ་ཞྭའི་ནང་ན་གཙུག་ཏོར་
མཚན༔ སྟོན་པ་བཅོམ་ལྡན་འདས་ཀྱིས་ཚུལ༔ སྐུ་མདོག་དཀར་ལ་སེར་བའི་
མདོག༔ གཡས་ཕྱོགས་ཡེ་ཤེས་མཚོ་རྒྱལ་བཞུགས༔ རྣལ་འབྱོར་ཉི་མ་འོད་
ཟེར་ཚུལ༔ རང་གི་ཐུགས་ཀར་གསེར་གྱི་ནི༔ འཁོར་ལོ་རྩིབས་བརྒྱད་ནང་དུ་ནི༔
ཨོ་ཨཱཧཱུྃ་མ་ཧཱ་གུ་རུ་ཧཱུྃ༔ དེ་ལས་འོད་ཟེར་འཕྲོས་པ་ཡིས༔ སེམས་ཅན་ཀུན་གྱི་

ཁྲུས་སོགས་ཉེར་མཁོ།
སྡིག་སྒྲིབ་སྦྱངས༔ བདེ་བ་དང་ལྡན་སྡུག་བསྔལ་བྲལ༔ ཨོཾ་ཨཱཧཱུྃ་བཛྲ་གུ་རུ་
པདྨ་སིདྡྷི་ཧཱུྃ༔ རྒྱས་འབྲིང་བསྡུས་གསུམ་གང་ལ་ཡང་༔ དམིགས་པ་འདི་ཉིད་སྦྱར་བ་གཅེས༔ ས་མ་ཡཱ༔ རྒྱ་
རྒྱ་རྒྱ༔ ཁ་ཐིམ༔ གུ་ཧྱ༔ ཅེས་པ་སྤྲུལ་སྐུ་མི་འགྱུར་རྡོ་རྗེ་དགུང་ལོ་བཅུ་གཉིས་མེ་ཕོ་སྤྲེལ་གྱི་ས་བྱི་ཟླ་བའི་ཉི་ཤུ་
བཞིའི་དགོངས་མོ་ཨོ་རྒྱན་རིན་པོ་ཆེ༔ སྤྲུལ་སྐུའི་ཆ་ལུགས་ཅན་གཅིག་གི་དངོས་སུ་བཀའ་རྩལ་ཏེ དགེའོ།། །
ཨརྒྷཾསོགས། ཧྲཱི༔ སྐྱེ་རྒ་ན་འཆིའི་སྐྱོན་གྱི་མ་གོས་པ༔ ཕ་མེད་མ་མེད་པདྨའི་
སྦུབས་ནས་འཁྲུངས༔ རུས་མེད་རིག་མེད་རྫོགས་སངས་རྒྱས་པའི་སྐུ༔ པད་
འབྱུང་བྷན་འཛིན་ལ་ཕྱག་འཚལ་བསྟོད༔ ཧཱི༔ དགེ་བ་འདི་ཡི་མྱུར་ཏུ་བདག རྩ་
བ་གསུམ་གྱི་ལྷ་ཚོགས་སོགས་ནས་འཁོད་པར་ཤོག༔

༄༅། །ཆགས་མེད་མདོས་སྣ་དྲུག་ཅུ་རེ་གཉིས་བཞུགས་སོ།།
གསོལ་འདེབས་ཐར་བའི་སྒྲོན་མེ་མཚན་ཐོས་ཕ་རོལ་རྒོལ་འཇོམས་ནི། །ཨེ་མ་ཧོ། །ཆོས་སྐུ་
ཀུན་བཟང་དྲུག་པ་རྡོ་རྗེ་འཆང་། །སྟོན་པ་རྡོར་སེམས་བཅོམ་ལྡན་ཤཱཀྱ་ཐུབ།།
མི་བསྐྱོད་རིན་འབྱུང་སྣང་མཐའ་དོན་ཡོད་གྲུབ། །དགྲ་བཅོམ་འཕགས་པ་གནས་
བརྟེན་ཉེ་སྲས་བརྒྱད། །ཕྱོགས་བཅུའི་སངས་རྒྱས་རྒྱལ་བ་སྲས་རྣམས་ལ། །གསོལ་
བཏབ་ཐུགས་རྗེས་བདག་གཞན་བར་ཆད་སོལ། །འགྲོ་མགོན་ཀླུ་སྒྲུབ་ཐོགས་
མེད་པདྨ་འབྱུང་། །གྲུབ་བརྙེས་དབང་ཕྱུག་ཏེ་ལོ་ན་རོ་དང་། །ལོ་ཧི་པ་དང་
ཌོམ་བི་ས་ར་ཧ། །དགའ་རབ་རྡོ་རྗེ་བི་མ་མི་ཏྲ་སོགས། །གྲུབ་ཆེན་བརྒྱད་ཅུ་
རྗེ་འབངས་ལོ་པཎ་སོགས། །གསོལ་བཏབ་ཐུགས་རྗེས་བདག་གཞན་བར་
ཆད་སོལ། །མར་པ་མི་ལ་ཆོས་རྗེ་སྒོམ་པོ་བ། །ཀརྨ་པཀྵི་རང་བྱུང་རྡོ་རྗེའི་བར།།
འབྲི་སྟག་འབྲུག་པ་གསར་མ་བཀའ་བརྒྱུད་སོགས། །ཕྱག་ཆེན་བརྒྱུད་པའི་བླ་
མ་ཐམས་ཅད་ལ། །གསོལ་བཏབ་ཐུགས་རྗེས་།ཀརྨ་ཆགས་མེད་པདྨ་རིག་
འཛིན་དང་། །ནམ་མཁའ་འོད་གསལ་ཀློང་ཆེན་རབ་འབྱམས་ཞབས། །མངའ་
བདག་ཉང་རལ་གུ་རུ་ཆོས་ཀྱི་དབང་། །གཏེར་བདག་གླིང་པ་རང་བྱུང་རྡོ་རྗེ་
སོགས༑ །གསོལ་བཏབ་ཐུགས་རྗེས༴ ཇོ་བོ་རྗེ་དང་འབྲོམ་སྟོན་རྒྱལ་བའི་མཚན།།
གླང་རི་ཐང་པ་འབེར་ནག་པོ་ཏོ་བ། །འཆད་ཁ་བ་དང་ཁ་རག་སྒོམ་ཆེན་སོགས།།
བཀའ་གདམས་བརྒྱུད་པའི་བླ་མ་ཐམས་ཅད་ལ། །གསོལ་བཏབ་ཐུགས་རྗེས

ཀུན་དགའ་སྙིང་པོ་ས་སྐྱ་པཎྜི་ཏ། །བློ་བཟང་གྲགས་པ་རྒྱལ་ཚབ་མཁས་གྲུབ་
རྗེ༑ ༑བསྐལ་བཟང་རྒྱ་མཚོ་པཎ་ཆེན་ཆོས་རྗེ་སོགས། །ལམ་རིམ་བརྒྱུད་པའི་
བླ་མ་ཐམས་ཅད་ལ། །གསོལ་བཏབ་ཐུགས་རྗེས༴ །ཡུམ་ཆེན་ཤཱཀ་ཐུབ་སྨྲ་
སེང་སྒྲོལ་མ་དང་། །སུ་ཀ་སུདྡྷི་ཨཱརྱ་དེ་ཝ་རྗེ། །དམ་པ་སངས་རྒྱས་མ་ཅིག་
ལབ་ཀྱི་སྒྲོན། །ཐོབ་སྨྱོན་བསམ་འགྲུབ་རྒྱལ་བ་དོན་གྲུབ་རྗེ། །གཅོད་ཡུལ་
བརྒྱུད་པའི་བླ་མ་ཐམས་ཅད་ལ། །གསོལ་བཏབ་ཐུགས༴ །ཐང་སྟོང་རྒྱལ་
པོ་རྒྱལ་བ་རྒོད་ཚང་བ། །འཇམ་དབྱངས་མཁྱེན་བརྩེ་ཀོང་སྤྲུལ་རིན་པོ་ཆེ།།
རུང་བོན་སྐལ་ལྡན་པདྨ་བདུད་འདུལ་དང་། །རྡོ་གྲུབ་ཚོགས་དགའ་རྒྱལ་བའི་མྱུ་
གུ་མཚན། །དགེ་ལེགས་ཡར་འཕེལ་འཇིགས་མེད་ཆོས་ཀྱི་དབང་། །བྱ་བྲལ་
སྒོམ་ཆེན་བླ་མ་ཐམས་ཅད་ལ། །གསོལ་བཏབ་ཐུགས་རྗེས༴ །ལྷ་ལུང་དཔལ་
རྡོར་ར་ལོ་རྡོ་རྗེ་གྲགས། །རུང་སྟོན་ལྷ་དགའ་གཡུང་སྟོན་ཁྲོ་རྒྱལ་དང་། །ཞང་
ཁྲོམ་རུང་བྱམས་ཁུ་ལུང་ཡོན་ཏན་མགོན། །དྲགས་སྔགས་གྲུབ་བརྙེས་བླ་
མ་ཐམས་ཅད་ལ། །གསོལ་བཏབ་ཐུགས་རྗེས༴ །དུས་འཁོར་གསང་འདུས་
འཇིགས་བྱེད་འཁོར་ལོ་སྡོམས། །ཀྱེ་རྡོར་མ་ཡ་དགྲ་ནག་གདོང་དྲུག་གཤེད། །
མི་གཡོ་གཤིན་རྗེ་རྟ་མགྲིན་བདུད་རྩི་འཁྱིལ། །བདེ་གཤེགས་བཀའ་བརྒྱད་
རྡོ་རྗེ་གཞོན་ནུ་དང་། །སྒྱུ་འཕྲུལ་ཡི་དམ་ཞི་ཁྲོའི་ལྷ་ཚོགས་ལ། །གསོལ་བཏབ་
ཐུགས་རྗེས༴ །མགོན་པོ་ཕྱག་བཞི་དྲུག་པ་གུར་གྱི་མགོན། །བིང་དམར་བེར་
ནག་ཅན་དང་ཨ་གོ་ར། །དམ་ཅན་ཞིང་སྐྱོང་དུར་བདག་ཡབ་ཡུམ་སོགས།།

མགོན་པོ་ཕོ་རྒྱུད་དམ་ཅན་ཆོས་སྐྱོང་ལ། །གསོལ་བཏབ་ཐུགས་རྗེས་༴ །ཨེ་ཀ་
ཙ་ཏི་ལྷ་མོ་རེ་མ་ཏི། །ཚེ་རིང་མཆེད་ལྔ་ཨ་ཕྱི་གཡུ་སྒྲོན་མ། །ཁ་རག་ཁྱུང་བཙུན་
བརྟན་མ་བཅུ་གཉིས་སོགས། །ལྷ་མོ་མོ་རྒྱུད་སྲུང་མ་ཐམས་ཅད་ལ། །གསོལ་
བཏབ་ཐུགས་རྗེས༴ རི་བོ་རྩེ་ལྔ་ལྷ་ས་བསམ་ཡས་དང་། །བལ་ཡུལ་མཆོད་
རྟེན་སྲིད་མཁར་དགྲ་ཐོག་སོགས། །འཛམ་གླིང་གནས་མཆོག་སྒྲུབ་གནས་
ཐམས་ཅད་ལ། །གསོལ་བཏབ་ཐུགས་རྗེས༴ །ལྷ་ཀླུ་གནོད་སྦྱིན་ཕྱོགས་སྐྱོང་
རྒྱལ་ཆེན་བཞི། །མགུར་ལྷ་བཅུ་གསུམ་དགེ་བསྙེན་ཉེར་གཅིག་དང་། །བརྟན་
མ་བཅུ་གཉིས་འཛམ་གླིང་ཡུལ་གཞིའི་བདག །དཀར་ཕྱོགས་སྐྱོང་ཞིང་ནག་
ཕྱོགས་འདུལ་བ་དང་། །གསོལ་བཏབ་ཐུགས་རྗེས་གྲོགས་ལྡན་ཕྲིན་ལས་མཛོད།།
ཁམས་གསུམ་དབང་དུ་བསྡུ་བའི་ཕྲིན་ལས་མཛོད། །སྲིད་གསུམ་ཟིལ་གྱིས་
གནོན་པའི་ཕྲིན་།ནད་ཡུམས་དུས་འཁྲུགས་བཟློག་པའི་།གདོན་བགེགས་
བར་ཆད་འདུལ་བའི་།བསམ་སྦྱོར་ལོག་པའི་དགྲ་བོ་བཟློག་བསྒྱུར་མཛོད། །
ཚེ་འདིར་འགལ་རྐྱེན་བར་ཆད་ཞི་བ་དང་། །ཅི་བསམ་དོན་ཀུན་མ་ལུས་མྱུར་
འགྲུབ་མཛོད། །ཕྱི་མ་བྱང་ཆུབ་ལམ་ལ་བགྲོད་པར་མཛོད། །འགྲོ་དོན་མཐར་
ཕྱིན་འཇའ་ལུས་མྱུར་འགྲུབ་མཛོད། ཅེས་གནམ་ཆོས་ཐུགས་ཀྱི་གཏེར་ཁ་སྙན་བརྒྱུད་
ཟབ་མོའི་ཆ་ལག་ལས། གྲུབ་མཐའ་རིས་མེད་ཀྱི་གསོལ་འདེབས་ཐར་བའི་སྒྲོན་མེ་གདོན་
འདུལ་ཕ་རོལ་རྒོལ་འཇོམས་འདི་གཏོ་མཁན་རང་གི་རང་སྲུང་ཡིན་པས་ཕྱི་རབས་རྣམས་ཀྱིས་
བཅོས་སླད་མི་བྱ་བར་རང་སོར་བཞག་པར་ཞུ། དེ་སྐད་སྨྲ་བ་རཱ་གའི་མིང་ཅན་ནོ། །ཉེས་

འགལ་མཆིས་ན་མཐོལ་བཤགས་བཟོད་པར་གསོལ། གནམ་ཆོས་ཐུགས་ཀྱི་གཏེར་ཁ་ལས།
སྙན་རྒྱུད་ཟབ་མོའི་ཆ་ལག་གིས། ཉེ་བར་མཁོ་བའི་གཏོར་འབུལ་ནི། ཐོག་མར་སྐྱབས་སེམས་
གསོལ་འདེབས་བྱ། ན་མོ་དཀོན་མཆོག་གསུམ་དང་རྩ་བ་གསུམ། །སྐྱབས་གནས་
རྣམས་ལ་སྐྱབས་སུ་མཆི། །འགྲོ་ཀུན་སངས་རྒྱས་ལ་འགོད་ཕྱིར། །བྱང་ཆུབ་
མཆོག་ཏུ་སེམས་བསྐྱེད་དོ། །ལན་གསུམ། གླུད་མདོས་གང་ཡིན་དམིགས་ལ་མཆོད་
སྦྱིན་སྦྱངས་སྤེལ་བྱ། ཨོཾ་ཨ་མྲྀ་ཏེ་ཧཱུྃ་ཕཊ༔ ཨོཾ་སྭ་བྷ་ཝ་༴ སྟོང་པའི་ངང་ལས་བྷྲུཾ་
ཡིག་ཡོངས་གྱུར་པའི། །ཡིད་འོང་མཛེས་ལྡན་ངར་གྱི་མི་བོ་ཆེ། །ཁམས་དང་
སྐྱེ་མཆེད་དབང་པོ་སྒོ་ལྔ་ཚང་། །རེ་རེ་ལ་ཡང་བརྒྱ་སྟོང་གྲངས་མེད་བསྒྱུར།།
འདོད་ཡོན་ལྔ་ལྡན་ལོངས་སྤྱོད་ཟག་མེད་པས། །རང་རང་མཁོ་དགུས་དཔལ་
དང་ལྡན་པར་གྱུར། ཨོཾ་ཨཱ༔ཧཱུྃ་ན་མསརྦ་ཏ་ཐཱ་ག་ཏཱ་བྷྱོ༔ ལན་གསུམ་བརྗོད།
བདག་གི་བསམ་པའི་སྟོབས་དག་དང་ཇགྱུར་ཅིག ཅེས་བདེན་སྟོབས་བརྗོད་ལ།
ན་མོ་སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་
འདུན་ཀྱི་བཀའ་བདེན་པས། བདག་ཅག་མི་ནོར་བསྲུང་བྱ་ཐམས་ཅད་ལ་
གནོད་ཅིང་འཚེ་བར་བྱེད་པའི་གླུད་གང་ཡིན་ཁ་བསྒྱུར་སོགསའདིར་མཆིས་པར་གྱུར། ཊཱ་
ཀི་ཧཱུྃ་ཛ༔ ལན་གསུམ་བརྗོད། དཀོན་མཆོག་རྩ་གསུམ་རབ་འབྱམས་བདེན་སྟོབས་
ཀྱིས༑ ༑འདྲེ་སྲིན་གཤེད་འཁྱམས་གནོད་བྱེད་མི་མ་ཡིན། །བདག་ཅག་མི་ནོར་
བསྲུང་བྱ་ཐམས་ཅད་ལ། །གནོད་ཅིང་འཚེ་བར་བྱེད་པ་གང་ཡིན་པ། །ས་འོག་
ས་སྟེང་ས་བླ་གར་གནས་ཀྱང་། །དམིགས་པའི་གླུད་གཟུགས་འདི་ལ་དབྱེར་

མེད་གྱུར། ཞེས་ལན་གསུམ་བརྗོད་མཐར། ༈སྦར་ཁའི་སྤྱི་མདོས་བསྡུས་པ་བཅའ་ཐབས་ལ་དམར་
གཏོར་གཅིག་ལ་ཆང་བུ་བརྒྱད་ཀྱིས་བསྐོར། འཐེབ་ཀྱུ་འབྲུ་སྣ་དར་ཟབ་ཆང་བུས་བསྐོར། ཧཱུྃ །ཕྱོགས་
བཞི་མཚམས་བརྒྱད་སྟེང་འོག་བཅུ། །ལ་གནས་སྡེ་བརྒྱད་འབྱུང་པོའི་ཚོགས།།
ས་ཆུ་མེ་རླུང་འབྱུང་བ་བཞི། །ལོ་སྐོར་བཅུ་གཉིས་གཟའ་ཆེན་བརྒྱད། །སྤར་
བརྒྱད་སྨེ་དགུའི་དགྲ་དང་གཤེད། །ལོ་ཟླ་ཞག་དུས་རྒྱུ་བའི་བདུད། །དགྲ་
གཤེད་བདུན་ཟུར་འཚུབ་པ་བཟློག །བཟློག་ཅིག་བསྒྱུར་རོ་ས་མ་ཡཱ། ཅེས་གནམ་
ལོའི་བདུན་ཟུར་ཕྱོགས་སུ་འབུལ། ། སྡོང་པོ་བརྒྱན་མདོས་བསྡུས་པ་ནི། ངར་མི་ནག་པོ་གཅིག་ལ་དམར་
གཏོར་བཞིས་བསྐོར། འབྲུ་སྣ་ཆང་བུ་ཟས་སྣ་བཞག ངར་མིའི་སྟེང་དུ་རྩེ་ཐུར་ཉེར་གཅིག་བཙུག་རྩེ་མོར་བལ་
མཚོན་དར་ཟབ་སྣ་ཚོགས་བརྒྱན། རི་བོང་རིལ་མ་དགུ་དང་ཝ་ཤུལ་ནང་དུ་ཆུ་བླུག་ལ་རིལ་བུ་དགུ་པོ་ཆུའི་
ནང་དུ་འཕང་ལ་སྔོན་དུ་བཞག ཀྱེ གནམ་ས་གླིང་བཞི་སྲིད་པ་གསུམ། །འབྱུང་བ་
བཞི་ལས་གྲུབ་པའི་བདུད། །ཁམས་གསུམ་འཁོར་བའི་འདྲེ་བོ་ཆེ། །ལྷ་བདུད་
འབྱུང་པོའི་རྒྱལ་པོ་ཁྱོད། །འཇག་མ་རྩྭ་ཡི་རྟེན་མཁར་འཛུག །རིལ་བོང་རིལ་
མ་གྲོགས་སུ་བཅོལ། །ཝ་ཆུ་མཐུན་རྫས་འདི་ཁྱེར་ལ། །བསྐལ་པ་ཆགས་འཇིག་
མ་སོང་བར། །ཚེ་རབས་ཐོག་མ་མེད་པ་ནས། །བསགས་པའི་ལན་ཆགས་བུ་
ལོན་བྱང་། །ནད་གདོན་རླུང་མཁྲིས་བད་ཀན་སོལ། །ཕྱི་ནང་བར་ཆད་བཟློག་
ཅིག་བསྒྱུར། ཞེས་མཁར་རྩེ་འམ་རི་མཐོ་སར་ཕུལ། ། མཚོ་སྨན་གུར་མདོས་བསྡུས་པ་ནི་། དཀར་
གཏོར་འདབ་བརྒྱད་འབྲུ་སྨན་བཏབ་པ་བཤམས། ཀྱེ་མགུལ་ལྷ་བརྟན་མ་ཕྱོགས་སྐྱོང་བཅུ།།
ས་བདག་དབང་ཆེན་བསྟན་མ་དང་། །དགེ་བསྙེན་ཉེར་གཅིག་ཀླུ་ཆེན་བརྒྱད། །

དྲི་ཟ་འབྱུང་པོ་མི་མ་ཡིན། །གནས་པའི་རི་བྲག་ལྗོན་ཤིང་མཚོ། །གང་དག་ཇི་
སྙེད་གནས་པའི་ཚོགས། །མཆོད་སྦྱིན་གཏོར་མ་འདི་འབུལ་ལོ། །ལོ་ཕྱུག་འབྲུ་
འཕེལ་རྐང་བཞི་སྲུངས། །ལེགས་ཚོགས་དགེ་མཚན་དེང་འདིར་སྩོལ། ཞེས་
གཏོར་མ་ཆུ་མིག་ཕྱོགས་སུ་བསྐྱལ། ། སྡེ་བརྒྱད་ཁང་མདོས་ནི། གླང་ཆེན་སྟེང་དུ་དཀར་གཏོར་འབྲུ་སྣ་
དར་ཚོན་བརྒྱན་པ་བཞག ཀྱེ་ཀླུ་རྒྱལ་འཁོར་བཅས་ཀླུ་ཆེན་བརྒྱད། །གཟའ་ཀླུ་རྒྱལ་
བཙན་གཤིན་རྗེ་མ་མོའི་ཚོགས། །གླིང་ཆེན་རབ་བརྟན་དར་མཚོན་འབྲུ་སྣ་
འབུལ༑ ༑དལ་ཡམས་སྡེ་བརྒྱད་ཁང་ལོག་གནོད་པ་བཟློག །ནད་མཚོན་མུ་
གེའི་བསྐལ་པ་ཞི་གྱུར་ཅིག །ལེགས་ཚོགས་ལྷུན་གྲུབ་ཕྲིན་ལས་ཐོགས་མེད་
མཛོད༑ ཅེས་རི་བྲག་ཆུ་མིག་ཕྱོགས་སུ་བསྐྱལ། ༈ རྒྱལ་འཇོག་བསྡུས་པ་ནི། མཁར་ཐབས་སྟེང་དུ་
དམར་གཏོར་ལྔ། དེ་ལ་དར་ཟབ་འབྲུ་སྣ་གསེར་སྐྱེམས་བཤམས། ཧཱུྃ སྔོན་ཚེ་རྒྱལ་བ་རིགས་
ལྔ་པདྨ་འབྱུང་། །ཐ་ཚིག་བསྲུང་མ་ཆོས་སྐྱོང་རྒྱལ་པོ་ཆེ། །སྐུ་ལྔ་འཁོར་ཚོགས་
སྤྲུལ་པ་ཡང་སྤྲུལ་བཅས། །གཏོར་མ་འདི་བཞེས་ཕྲིན་ལས་ཐོགས་མེད་སྒྲུབས།།
གནོད་འཚེ་འཁུ་ལྡོག་ཡམས་ནད་སྨྱོ་འབོག་བཟློག །མཆོད་རྟེན་སྐོར་ཁང་བསམ་
ཡས་ཚོང་དུས་གླིང་། །རང་རང་གར་བཞུགས་གནས་སུ་གཤེགས་པར་ཞུ།
ལྕགས་སྡིག་མགོ་དགུས་རྒྱལ་དགོང་བརླག་པར་མཛོད། ཅེས་ཚྭ་ཁང་ས་མཁར་རྒྱ་ལམ་
ཕྱོགས་སུ་བསྐྱལ། ། འདྲེ་མོ་རྫ་མདོས་བསྡུས་པ་ནི། བུད་མེད་ཁྱི་ནག་ཞོན་པ་གཅིག་ལ་དམར་གཏོར་
དགུ་རྫ་ལུང་ཐེ་ཁེ་རེ་དུམ་ཐལ་སྣ་ཟས་སྣ་ཆང་བུ་ཤ་དུམ་མར་མེ་སྔོན་ལ་བཞག ཀྱེ་སྲིད་གསུམ་
ཕུང་བྱེད་སྨན་མོ་ཁྱོད། །ཁམས་གསུམ་འདྲེ་མོ་དགུ་འཁོར་བཅས། །བུ་ལོན་

སྙོགས་པའི་ལན་ཆགས་བདུད། །མི་ནོར་ལྷག་པའི་ལོངས་སྤྱོད་སྟོབས། །
བསམ་སྦྱོར་ལོག་པ་ཀུན་ཞི་ཤོག །རྫ་ལུང་ཐེ་དགུ་ཆང་བུ་བསྔོ། །མི་ནོར་
ཡམས་ནད་འཚེ་བ་བཟློག །ཅེས་ལུང་གསུམ་མདོ་ལ་བསྐྱལ་ལོ། ། བཙན་མདོས་བསྡུས་
པ་ནི། མཁར་ཐབས་དྲུག་གི་སྟེང་དུ་དམར་གཏོར་དགུ་དར་དམར་ཤ་ཁྲག་འབྲུ་སྣས་བརྒྱན། ཀྱི་ལྗོན་
ཤིང་བྲག་རི་པདྨའི་ཚལ། །ཁམས་གསུམ་སྐྱེ་འགྲོའི་སྲོག་གི་བདག །འབར་
པ་སྤུན་དགུའི་ལྷ་འདྲེའི་ཚོགས། །ཀླུ་བདུད་དགེ་བསྙེན་བཙན་དམག་འབུམ།།
འཁོར་ཚོགས་ཕོ་ཉར་བཅས་རྣམས་ལ། །མཁར་ཐབས་བཤོས་བུ་ཤ་ཁྲག་
འབུལ། །རིམས་ནད་སྨྱོ་འབོག་མ་བཏང་ཅིག །མི་ནོར་བཙན་གྱི་གནོད་པ་
བཟློག ཅེས་རི་མཐོ་བྲག་དམར་རྩེ་ལ་བསྐྱལ། ། ཀླུ་མདོས་བསྡུས་པ་ལ། ངར་མི་སྤྲུལ་མགོ་རུས་
སྦལ་ཞོན་པ་ཅན་ལ་ཆུ་གནས་སྣ་ཚོགས་ཀྱི་བསྐོར་བའི་མདུན་ལ་ཀླུ་སྨན་དང་འབྲུ་སྣ་ཆང་བུ་མར་མེ་བཞག་ལ།
ཀྱི་ཡིད་འོང་ལྗོན་ཤིང་ཆུ་མིག་མཚོ། །རིན་ཆེན་རི་རབ་གནས་པའི་ཀླུ། །ཀླུ་ཆེན་
བརྒྱད་དང་བྲམ་ཟེའི་རིགས། །ཁ་མིག་སྟོང་དང་འདབ་མ་ཅན། །གཉུག་མར་
གནས་པའི་ཀླུ་རིགས་ཀུན། །ངར་མི་མཆོད་སྦྱིན་འདོད་ཡོན་ཚོགས། །འདི་
བཞེས་བདག་ལ་ལོངས་སྤྱོད་སྩོལ། །རྨ་གཉན་སྐྲང་ལྷོག་ས་བདག་ནད། །ཀླུ་
གདོན་གདུག་པ་གྲོལ་བར་མཛོད། །ཆུ་མིག་ཆུ་བོ་འབབ་ཕྱོགས་སུ་བསྐྱལ་ལོ། ། ཡུལ་ལྷ་སྤྱི་
མདོས་བསྡུས་པ་ནི། དཀར་གཏོར་གཅིག་ལ་གཡག་ལུག་ར་གསུམ་བསྐོར་བ་དར་སྣ་འབྲུ་སྣ་གསེར་སྐྱེམས་
བཤམས། ཀྱེ་ཡུལ་ལྷ་གཡང་ཆགས་ཕ་མྱེས་འགོ་བའི་ལྷ། །ཁང་ཁྱིམ་ཐབ་ལྷ་ཟས་
ནོར་མ་འབྲིའི་གཡང་། །ཡུལ་ལྷ་ཟོ་དོར་ཚེ་རབས་སྔོན་གྱི་ལྷ། །བདག་ལ་

གྲོགས་ལྡན་མགོན་སྐྱབས་དཔུང་གཉེན་ཀུན། །འདིར་གཤེགས་མཆོད་སྦྱིན་
གཏོར་མ་འདི་བཞེས་ལ། །མི་ནོར་ལོངས་སྤྱོད་དཔལ་ཀུན་ཕྲིན་ལས་མཛོད། །
ཅེས་གཏོར་མ་ཐབ་ཐོག་ཏུ་བཞག་གོ ། བརྒྱ་བཞི་བསྡུས་པ་ནི། ཕྱག་སོར་བཞི་ལ་ངར་མི་བཞི། མཚམས་བཞི་
ལ་ཞལ་ཟས་བཞི། ངར་མི་བདུན་ནམ་ཞལ་ཟས་བཞི་དང་བརྒྱད། ཟས་སྣ་མར་མེ་ཆང་བུ་ཤ་དུམ་བཞག་ལ།
ཀྱེེ་ཤཱཀ་ཐུབ་དགྲ་བཅོམ་འཕགས་པའི་བདེན་ཚིག་གིས། །ཁམས་གསུམ་གནས་
པའི་བདུད་དང་བགེགས་རིགས་ཚོགས། །གཟའ་ཀླུ་རྒྱལ་བཙན་གཤིན་རྗེ་མ་
མོའི་གདོན། །དྲི་ཟ་འབྱུང་པོ་བདུད་བཞིའི་གཡུལ་ངོ་བསྒྱུར། །ཤ་རིན་ཁྲག་ཚབ་
གླུ་གཏོར་འདི་འབུལ་ལོ། །གནོད་འཚེ་བསམ་སྦྱོར་ལོག་པའི་འདྲེ་གདོན་བགེགས།།
བཀྲེས་སྐོམ་སྡུག་བསྔལ་ཞི་ནས་བྱམས་སེམས་ལྡན། །མཐར་ཐུགས་སངས་
རྒྱས་ཐོབ་ཕྱིར་མཆོད་སྦྱིན་བསྔོ། ལོ་བདུད་ཕྱོགས་སུ་བསྐྱལ་ལོ། ། ཤེར་སྙིང་བཟློག་མདོས་ལ།
ངར་མི་གཡག་ནག་ཞོན་པ། ཁྱི་ནག་རྗེས་སུ་འབྲང་བ་དམར་གཏོར་བཞི་དང་ཆང་བུས་བསྐོར། དར་སྣ་ཟས་
སྣ་མར་མེ་བཞག ཏིང་འཛིན་ངང་ནས། ཀྱེེ་ཡུམ་ཆེན་རྒྱལ་བ་ཤཱཀ་ཐུབ་མཐུ་དག་གིས། །སྲིད་
གསུམ་ལྷ་འདྲེ་བདུད་བཞི་འབྱུང་པོའི་ཚོགས། །བསམ་སྦྱོར་ལོག་པའི་འདྲེ་གདོན་
མི་མ་ཡིན། །མཁོ་དགུའི་འདོད་ཡོན་ཟག་མེད་མཆོད་སྦྱིན་བསྔོ། །ལྷ་འདྲེ་མི་
གསུམ་ཕ་རོལ་བྱད་མ་བཟློག །ཅེས་ལུང་གསུམ་མདོ་ལ་བསྐྱལ་ལོ། ། ཆ་གསུམ་བསྡུས་པ་ལ།
དཀར་གཏོར་ཆང་བུ་མར་མེ་བཞིས་བསྐོར་ལ། ཀྱི་ཐུབ་དབང་དགྲ་བཅོམ་འཕགས་པའི་ཚོགས་
རྣམས་ཀྱི། །བཀའ་བཞིན་བྱིན་རླབས་མཆོད་སྦྱིན་དམིགས་པའི་མགྲོན། །གཙུག་
ལག་ཁང་དང་མཆོད་རྟེན་གནས་རྣམས་དང་། །ནགས་ཚལ་རི་བྲག་ཆུ་བོ་གནས་

རྣམས་ཚོགས། །ལྷ་ཀླུ་བརྟན་མ་གནོད་སྦྱིན་འབྱུང་པོའི་ཚོགས། །གཏོར་མ་
འདི་བཞེས་ལན་ཆགས་བུ་ལོན་བྱང་། །བདག་ཅག་ཕྱི་ནང་འགལ་རྐྱེན་བར་
ཆད་བཟློག །ཅེ་བདུན་ཟུར་ཕྱོགས་སུ་བསྐྱལ་ལོ། ། ཁ་འབར་མའི་མདོས་བསྡུས་པ་ནི། ངར་མི་ནག་
པོ་ལག་ན་ཁྲམ་ཤིང་དང་ཤཱ་རྡེལ་ཐོགས་པ་ཁ་ནས་དཔའ་འབར་བཟུང་བ། དེ་ལ་མདའ་འཕང་ནམ་མཁའ་
དར་ཟབ་འབྲུ་སྣ་ཆང་བུ་མར་མེ་ཟས་སྣ་བཞག ཀྱེེ་ཉི་མ་ཕྱོགས་མཚམས་རྒྱུ་བའི་སྨན་
མོ་ཁྱོད། །འཇིག་རྟེན་ཁམས་འདིར་བསམ་སྦྱོར་ལོག་པའི་བདུད་། །མི་ཕྱུགས་
དལ་ཡམས་མི་ཁ་གཏོང་བའི་འདྲེ། །ཕུང་བྱེད་འདྲེ་མོ་བུད་མེད་ཁ་འབར་མ། །གླུད་
མདོས་འདོད་ཡོན་བརྒྱན་ལྡན་འདི་ཁྱེར་ལ། །བན་བོན་ཕ་རོལ་བྱད་མ་མི་ཁ་
བཟློག །མ་ལུས་འཁོར་བཅས་ངོམས་ཤིང་ཚིམ་གྱུར་ཅིག །ཅེས་ལུང་གསུམ་མདོ་
ལ་བསྐྱལ་ལོ། ། སྒྲོལ་མའི་གཡུལ་མདོས་བསྡུས་པ་ལ། ངར་མི་གཅིག་ལ་གཏོར་ཆུང་བརྒྱད་ཀྱིས་
བསྐོར། དེ་ལ་ནམ་མཁའ་རྒྱང་བུ་མདའ་འཕང་འཛུག ཆང་བུ་མར་མེ་དར་ཚོན་ཟས་སྣ་བཞག ཧཱུཾ
རྗེ་བཙུན་བཅོམ་ལྡན་འདས་མ་ཐུགས་རྗེ་ཅན། །བདག་ཅག་མཐའ་ཡས་
སེམས་ཅན་ཐམས་ཅད་ཀྱི། །དུས་མིན་འཆི་བ་བཅོ་བརྒྱད་བདུད་དང་བགེགས།།
མ་རུང་འབྱུང་པོ་སྡེ་བརྒྱད་མི་མ་ཡིན། །ཕ་རོལ་འཁྲུགས་རྩོད་དུས་ཀྱི་གཡུལ་
ངོ་བཟློག །མི་ཕྱུགས་དལ་ཡམས་དུས་མིན་འཆི་བ་དང་། །ནད་གདོན་བར་
ཆད་མཐའ་དམག་དུས་འཁྲུགས་བཟློག །ཅེས་དགྲ་ཕྱོགས་སུ་འཕེན་ནོ། ། ས་བདག་སྡེར་
ཆོག་བསྡུས་པ་ནི། རི་རབ་བང་རིམ་བཞི་པའི་སྟེང་དུ་རུལ་སྦལ། དེའི་སྟེང་དུ་དཀར་གཏོར་གཅིག་དེ་
ལ་སྤར་སྨེ་ལོ་བཤོས་བཅུ་གཉིས་བསྐོར་བལ་ཚོན་དར་སྣ་ཟས་སྣ་འབྲུ་སྣ་མར་མེ་བཞག་ལ། ཀྱེེ་

སངས་རྒྱས་ཤཱཀ་ཐུབ་ས་སྙིང་པདྨ་འབྱུང་། །རྒྱལ་སྲས་སྨོན་ལམ་ལས་གྲུབ་
བྱིན་རླབས་པས། །འབྱུང་བ་རིམ་བརྩེགས་རི་རབ་རུས་སྦལ་སྟེང་། །དཀར་
གསུམ་གཏོར་མ་འདོད་ཡོན་ལྔ་ལྡན་པའི། །ས་བདག་བརྟན་པ་དབང་ཆེན་རྒྱལ་
བློན་བཅས། །སྤར་བརྒྱད་སྨེ་དགུ་འབྱུང་ལྔ་ལོ་སྐོར་གཟའ། །ས་བདག་ཀླུ་གཉན་
མགུར་ལྷ་བསྟན་མའི་ཚོགས། །གཏོར་མ་འདི་བཞེས་ལོ་ལེགས་ཕྱུགས་འཕེལ་
ནས༑ ༑སྤར་སྨེ་བདུན་ཟུར་འབྱུང་ལྔའི་དགྲ་གཤེད་བཟློག ཅེས་བདུན་ཟུར་ཕྱོགས་
སུ་འཕེན་ནོ། ། གཤེད་མདོས་བསྡུས་པ་ནི། རུལ་སྦལ་སྟེང་དུ་ངར་མི་ནག་པོ་བདུན་ཟུར་རྟ་ལ་ཞོན་པ་
ནམ་མཁའ་མདའ་འཕང་རྒྱང་བུ་དར་སྣས་བརྒྱན་པ་དམར་གཏོར་བཞི་དང་ཆང་བུ་མར་མེ་ཟས་སྣ་བཞག་ལ།
ཀྱེ་སྲིད་གསུམ་དབང་ཆེན་འཇམ་དཔལ་གཤིན་རྗེ་གཤེད། །མཐུ་སྟོབས་ལྷ་འདྲེ་
མི་གསུམ་འབྱུང་པོ་འདུལ། །དབང་ཆེན་རུས་སྦལ་རི་རབ་འབྱུང་བཞིའི་སྟེང་།།
གཤེད་པོ་ཐེ་སེ་བདུན་ཟུར་རྟ་ལ་ཞོན། །སྤར་བརྒྱད་སྨེ་དགུ་ལོ་སྐོར་བཅུ་གཉིས་
བསྐོར༑ ༑ལོ་ཟླ་ཞག་དུས་གཟའ་སྐར་འབྱུང་བ་བཞི། །ཟ་འདྲེ་ཤི་གཤེད་བདུད་
བཞི་འབྱུང་པོའི་ཚོགས། །མཆོད་སྦྱིན་གླུད་མདོས་འདོད་ཡོན་འདི་ཁྱེར་ལ།།
དྲི་ཟ་གཤེད་མ་བགེགས་རིགས་ཀུན་ལ་བསྔོ། །ཅེས་ལོ་བདུད་ཕྱོགས་སུ་འབུལ།
། ས་རྒོ་གཅོད་པའི་དོན་བསྡུས་ནི། ངར་མི་ལུག་ལ་ཞོན་པ་ཆང་བུ་འབྲུ་སྣ་མར་མེ་བཞག་ལ། ཀྱེ་
ཁོན་མ་རྒན་མོ་ལུག་ལ་ཞོན། །ས་བདག་རྒྱལ་བློན་ཡུམ་སྲས་བཅས། །
གླུད་མདོས་འདི་བཞེས་མི་ཕྱུགས་དལ་ཡམས་སོལ། །རྨ་གཉན་སྐྲང་ལྷོག་
དུར་ལང་ས་སྒོ་ཆོད། །ས་འོག་ཏུ་སྦས། ། གནམ་སྒོ་གཅོད་པ་བསྡུས་པ་ལ། ངར་མི་ཁྱི་

དཀར་ཞོན་པ་ནམ་མཁའ་ཆང་བུ་འབྲུ་སྣ་བཞག ཀྱེ་ཁེན་ས་དུང་རལ་གནམ་ཁྱི་དཀར་པོ་
ཞོན་༑ ༑ལོ་བདག་སྤར་སྨེ་གཟའ་བརྒྱད་འབྱུང་བ་ལྔ། །གླུད་མདོས་འདི་བཞེས་
བདུན་ཟུར་རྩུབ་པ་བཟློག །གནམ་སྒོ་གཟའ་སྐར་ཐོག་སེར་བུ་ཡུག་ཆོད། །
ཅེས་ལོ་བདུད་ཕྱོགས་སུ་འཕེན་ནོ། ། རི་སྒོ་གཅོད་པའི་གཏོ་བསྡུས་ལ། ངར་མི་གླང་ལ་ཞོན་པ་ལག་ན་
རུས་སྦལ་བཟུང་བ། ཆང་བུ་འབྲུ་སྣ་མར་མེ་བཞག་ལ། ཀྱེ་གངས་རི་བརྟན་མ་གླང་ལ་ཞོན།།
ས་བདག་བརྟན་མ་སྡེ་བརྒྱད་ཚོགས། །གནམ་ས་དུས་འཁྲུགས་འབྱུང་བ་བཞི།།
ས་གཡོ་རི་ཉིལ་གཡུལ་ངོ་བཟློག །ཅེས་རི་བྲག་ཞིག་རལ་ཕྱོགས་སུ་ཕུལ། ། རླུང་སྒོ་གཅོད་མདོས་
ལ། ངར་མི་འབྲུག་གདོང་ཤ་བ་ཞོན་པ་ལག་ན་བ་དན་ཐོགས་པ་འབྲུ་སྣ་ཆང་བུ་ནམ་མཁའ་མདའ་འཕང་
བརྒྱན་ལ། ཀྱེ་རླུང་ལྷ་འབྲུག་གདོང་ཤ་བ་ཞོན། །ལོ་བདག་སྤར་སྨེ་གཟའ་སྐར་
འབྱུང་བཞི་བཅས། །སྲོག་ལུས་དབང་ཐང་བདུན་ཟུར་དགྲ་དང་གཤེད།།
གནམ་ས་ཆུ་ཤིང་མེ་རླུང་འཚུབ་པ་བཟློག །ཅེས་ལོ་བདུད་ཕྱོགས་སུ་ཕུལ། ༈ གླིང་བཞི་
སྤྱི་མདོས་ནི། ངར་མི་གཅིག་ལ་ཁྱི་འབྲུག་གླང་ལུག་བཞི་ཡི་བསྐོར། ནམ་མཁའ་དར་ཟབ་འབྲུ་སྣ་ཆང་
བུས་བསྐོར་ལ་མར་མེ་བཞག་ཏེ། ཀྱེ་འཇམ་དཔལ་ས་སྙིང་གསང་བདག་པདྨ་འབྱུང་། །བྱིན་
རླབས་བདེན་སྟོབས་དུས་ཀྱི་གཡུལ་ངོ་སེལ། །སྟེང་འོག་ཕྱོགས་མཚམས་
སྡེ་བརྒྱད་འབྱུང་པོའི་ཚོགས། །གནམ་ཁྱི་གཟའ་སྐར་ས་བདག་བརྟན་མ་དང་།།
སྤར་སྨེ་ལོ་བདག་ཁྱི་འབྲུག་གླིང་ལུག་བཞི། །ས་ཆུ་མེ་རླུང་འབྱུང་བཞི་དགྲ་
དང་གཤེད། །ལོ་ཟླ་ཞག་དུས་བདུན་ཟུར་རྩུབ་པ་བཟློག །ཅེས་ལོ་བདུད་ཕྱོགས་སུ་
ཕུལ་ལོ། ། དྲི་ཟ་བཟློག་མདོས་ནི། ངར་མི་རྟ་མགོ་ཅན་ལ་ཆང་བུ་མར་མེ་ཟས་སྣ་བཞག་ལ། ཀྱེ་དྲི་

ཟ་རྒྱལ་པོ་གནོད་སྦྱིན་རྟ་མགོ་ཅན། །ལྷ་ཀླུ་དྲི་ཟ་གནོད་སྦྱིན་འབྱུང་པོའི་ཚོགས།།
ཚེ་སྲོགས་བར་དུ་གཅོད་པའི་བདུད་དང་བགེགས། །བན་བོན་བྱད་མ་བསམ་
སྦྱོར་ལོག་པ་བཟློག །ཅེས་དགྲ་ཕྱོགས་སུ་འབུལ་ལོ། ། གཤིན་རྗེ་གདོན་བཟློག་ནི། ངར་མི་གླང་
མགོ་ཅན་ལ་ཆང་བུ་མར་མེ་ཟས་སྣ་བཞག ཀྱེ་གཤིན་རྗེའི་སྡེ་དཔོན་འཆི་བདག་གླང་མགོ་
ཅན། །གཤེད་མ་དྲི་ཟ་བདུད་བཞི་བགེགས་ཚོགས་ཀུན། །ངོམས་ཤིང་ཚིམ་
ནས་བསམ་སྦྱོར་ཀུན་ཞི་ནས། །བདག་གི་སྔོན་ལས་འཕྲལ་རྐྱེན་བཟློག་ཅིང་
བསྒྱུར༑ ༑ཅེས་ལོ་བདུད་ཕྱོགས་སུ་ཕུལ། ། མ་མོའི་ཁྲག་མདོས་ལ། རི་རབ་བང་རིམ་བཞིའི་སྟེང་
དུ་བུད་མེད་ནག་མོ་ལག་ན་ཁྲག་ཟོར་བཟུང་བ་བཞི་ལ་དམར་གཏོར་རེ་དང་ཁྲག་རྐོང་ཤ་ཁྲག་ཟས་སྣ་ཆང་བུ་
མར་མེ་མདའ་འཕང་ནམ་མཁའ་བཙུག་ལ་བཞག ཀྱེ་སྲིད་པའི་ནད་མཚོན་འཁྲུགས་པའི་
ཀློང་དཀྱིལ་ནས། །ཁམས་གསུམ་སྨན་མོ་སྲིད་གསུམ་སྡེ་བརྒྱད་གཙོ། །མི་ཕྱུགས་
དལ་ཡམས་ནད་དང་གདོན་གྱི་བདག །ཤ་ཟ་ཁྲག་ལ་རྔམས་པའི་མ་མོའི་ཚོགས།།
ལྷ་ཀླུ་སྡེ་བརྒྱད་འདྲེ་མོ་དགུ་འཁོར་བཅས། །གླུད་མདོས་འདི་བཞེས་དཔོན་གཡོག་
རང་གནས་གཤེགས། །མི་ཕྱུགས་ནད་རིམས་དལ་ཡམས་གོད་ཁ་ཆོད།།
ཁྲག་རྐང་ནང་གི་ཁྲག་འདི་ཕྱོགས་བཞིར་མཆོད། གཏོར་མ་དགྲ་ཕྱོགས་སུ་ཕུལ་ལོ། ༈ དམ་སྲི་གླུད་མདོས་ལ།
ངར་མི་བྱ་ཞོན་ལ་འབྲུ་སྣ་ཤ་ཁྲག་ཆང་བུ་མར་མེ་བཞག་ལ། ཀྱེ་སྲིད་པའི་ཕོ་འདྲེ་མོ་གདོན་
འདྲེ་ཆེན་བཞི། །ལྟེ་ཕུར་ནག་མོ་དམ་སྲི་འདྲེ་གདོན་བགེགས། །མཆོད་སྦྱིན་
འདི་བཞེས་གནོད་འཚེ་བསམ་སྦྱོར་སྤོང་། །དམ་སྲི་འབྱུང་པོའི་བར་ཆད་བཟློག་
ཅིག་བསྒྱུར། །ཞེས་ལུང་གསུམ་མདོ་ལ་བསྐྱལ་ལོ། ། ཐེའུ་རང་བ་ཀར་མདོས་ལ། ངར་མི་གླ་བ་ཞོན་

ཁྲུས་སོགས་ཉེར་མཁོ།
པ་ཆང་བུ་ཡོས་ཁྲ་ཤྭ་རྡིལ་དང་འབྲུ་སྣ་མར་མེ་བཞག་ལ། ཀྱེ་གནམ་ས་བར་སྣང་སྟོང་པའི་འདྲེ་
བདུད་བགེགས། །ཐེའུ་རང་སྤུན་དགུ་བདུད་དང་དམ་སྲིའི་ཚོགས། །སྨན་མོ་ཤཱ་
འདེབས་གླུ་ལེན་འདྲེ་གདོན་བགེགས། །མི་ཕྱུགས་སྒབ་འདྲེ་གནོད་འཚེའི་
བསམ་སྦྱོར་སྤོངས། །མཁོ་དགོས་ལོངས་སྤྱོད་ནམ་མཁའི་མཛོད་བཞིན་གྱུར།།
ལུང་གསུམ་མདོ་ལ་བསྐྱལ་ལོ། ། འགོང་པོ་བཀར་ཐབས་ལ། ངར་མི་རི་བོང་ཞོན་པ་སྣོད་ནང་དུ་བཞག་
ལ་ཟས་སྣ་ཤ་ཁྲག་ཆང་བུ་མར་མེ་བཞག་ལ། ཀྱེ་བསེ་རག་རི་ཞོན་སྤྱན་དགུའི་ཚོགས། །མི་
ཕྱུགས་དབུལ་བདུད་ཕུང་འདྲེ་བགེགས། །གོད་ཁ་ལྟོག་འགོང་འབྱུང་པོའི་ཚོགས།།
མཐུན་རྫས་འདོད་ཡོན་ལྔ་ལྡན་པ། །འདི་ཁྱེར་ཕུང་འདྲེ་བགེགས་མ་བྱེད།།
གོད་དྲེ་བསེ་རག་བཟློག་ཅིག་བསྒྱུར། །ལམ་མདོའམ་གཞུང་ལ་བསྐྱལ་ལོ། ། ཕྱུགས་གླུད་
བཀར་ཐབསཞི། ངར་མི་ནག་པོ་ལ་གཡག་ལུག་ར་གསུམ་གྱིས་བསྐོར་བ་ཟས་སྣ་ཤ་ཁྲག་ཆང་བུ་མར་མེ་བཞག་ལ།
ཀྱི་རྐང་བཞི་སྒོ་ཕྱུགས་དལ་ཡམས་ནད་ཀྱི་བདག །གོད་འདྲེ་མི་ནག་བདུད་
བཞི་འགོང་པོའི་ཚོགས། །རྟ་དྲེལ་ནོར་ལུག་རྐང་བཞིའི་ལན་ཆགས་བདུད།།
གོད་འདྲེ་ཕོངས་སྲི་ནད་ཡམས་དལ་ཁ་བསྒྱུར། །འདོད་ཡོན་འདི་བཞེས་མི་ཕྱུགས་
བར་ཆད་བཟློག །འཕར་སྤྱང་གནོད་པ་ཀུན་ཞི་གོད་ཁ་ཆོད། །དགྲ་ཕྱོགས་སུ་བསྐྱལ་ལོ།
། ཆོམ་རྐུན་བཟློག་མདོས་ནི། ངར་མི་རྟ་ནག་ཞོན་པ་ལག་པ་རྒྱབ་ཏུ་བཅིང་བ་རྐང་པ་ལྕགས་སྒྲོག་བརྒྱབ་
པ་སྦྲུལ་ནག་བཞིས་བསྐོར་བ་ལ་ཆང་བུ་ཤ་ཁྲག་བཞག་ལ། ཀྱེ་ལྷ་མོ་འོད་ཟེར་ཅན་དང་དུར་
བདག་མོ། །རྩ་གསུམ་རབ་འབྱམས་བདེན་པས་ཆོམ་རྐུན་གྱི། །བླ་ཡིད་སེམས་
གསུམ་ཆིངས་ཤིག་དགྲ་བོ་རྣམས། །དགྲ་འདྲེ་ཡམས་སྣ་མི་ཁ་གཏོང་བའི་

བདུད༑ ༑བསམ་སྦྱོར་ལོག་པའི་དགྲ་འདྲེ་ཕོངས་སྲི་བཟློག །སྤར་སྨེ་གཟའ་སྐར་
ལོ་ཟླ་ཞག་དུས་ཚེས།།དགྲ་སྣ་རྐུན་སྲི་ཁ་སྨྲས་གླེང་གྱོད་བཟློག །ཅེས་དགྲ་ཕྱོགས་སུ་
བསྐྱལ་ལོ། ། མི་ཁ་བཀྲ་མདོས་ལ། ངར་མི་ནག་པོ་ཁ་ལ་མེ་འབར་བཟུང་བ་ཅན་ཆང་བུ་འབྲུ་སྣ་མར་མེ་
བཞག་ལ། ཀྱེ་མི་ཁ་དགྲ་འདྲེ་ཁ་མཆུ་གཏོང་བའི་བདུད། །མེ་འབར་ལྟས་ངན་མི་དང་
མི་མ་ཡིན། །བསམ་ངན་སྦྱོར་རྩུབ་ཁ་མཆུ་གྱོད་ཚུར་དགྲ། །དམོད་ཟོར་མི་ཁ་
གཏོང་བའི་དགྲ་འདྲེ་བཟློག །ཅེས་དགྲ་ཕྱོགས་སུ་བསྐྱལ་ལོ། ། ཐན་བཟློག་ལ། ངར་མི་མགོ་
གསུམ་སེང་ཞལ་བྱ་མགོ་ཁྱི་གདོང་། མི་ཕྱུགས་ཐན་ལྟས་འོག་ཏུ་འཇོག་ལ་ནམ་མཁའ་མདའ་འཕང་དར་མཚོན་
འབྲུ་སྣ་ཆང་བུ་མར་མེ་ཤ་ཁྲག་བཞག་ལ། ཧཱུཾ་བྷོ། སྲིད་གསུམ་ལྟས་ངན་ཐན་གྱི་རྒྱལ་པོ་
ཁྱོད༑ ་མ་ཧཱ་བ་ལ་ཧཱ་ས་གནྡྷ་ཞེས། །མི་ལུས་བྱ་མགོ་སེང་ཞལ་ཁྱི་ཡི་གདོང་།།
ཕྱག་དྲུག་ཕྱག་ན་ལྟས་ངན་སྣ་ཚོགས་འཛིན། །སྟེང་ཕྱོགས་ལྷ་ཡི་ལྟས་ངན་དུས་
འཁྲུགས་བཟློག །བར་ཕྱོགས་ལྟས་ངན་སྡེ་བརྒྱད་དུས་འཁྲུགས་བཟློག །འོག་
ཕྱོགས་ཀླུ་གདོན་ས་བདག་ལྟས་ངན་དུས་འཁྲུགས་བཟློག །མི་ནོར་ཡམས་ནད་
ལྟས་ངན་དུས་འཁྲུགས་བཟློག །ཐན་དང་ལྟས་ངན་བརྒྱད་ཅུའི་འཚེ་བ་བཟློག།
ཅེས་ལུང་གསུམ་མདོ་ལ་བསྐྱལ་ལོ། ། རྨི་ལམ་འཁྲུགས་མདོས་ལ། ཆང་བུ་ལོ་གྲངས་སྐྲ་སེན་བཞག་ལ། ཀྱེ་
རྨི་ལམ་སྣང་བ་འཁྲུགས་པའི་ལྟས་ངན་བདུད། །སྤར་སྨེ་བདུན་ཟུར་ལོ་ཟླ་ཞག་
དུས་སྒེག །གྲིབ་གདོན་རྨི་ལམ་ཐན་ལྟས་འདྲེ་གདོན་བགེགས། །བཟློག་ཅིག་
བསྒྱུར་རོ་ཆང་བུ་འདི་བཞེས་བསྔོ། །ལོ་བདུད་ཕྱོགས་སུ་འཕེན་ནོ། ། ཀླུ་གདོན་བཀར་
ཐབས་ལ། ངར་མི་སྦྲུལ་མགོ་རུས་སྦལ་ཞོན་པ་ཆང་བུ་འབྲུ་སྣ་དར་མཚོན་མར་མེ་བཞག་ལ། ཀྱེ། ཡིད་

འོང་ལྗོན་ཤིང་རི་བྲག་ཆུ་མིག་མཚོ། །རིན་ཆེན་རི་རབ་རུས་སྦལ་མནན་པའི་ཀླུ། །
ས་བདག་རྒྱལ་བློན་བཅུ་བདུན་བརྟན་མའི་ཚོགས། །ས་རྡོ་རི་བྲག་ནགས་ཚལ་ཆུ་
མིག་སོགས། །གར་གནས་ལྷ་ཀླུ་དྲི་ཟ་འབྱུང་པོའི་གདོན། །རྨ་ལྷོག་སྐྲང་གཉན་
ཤུ་འབྲུམ་མཛེ་ནད་བཟློག །གླུད་མདོས་འདི་བཞེས་སྔོན་ལས་འཕྲལ་རྐྱེན་བསྒྱུར།།
ཞེས་ཆུ་མིག་ཕྱོགས་སུ་འཕེན། ། དུར་སྒོ་བྱེད་བཟློག་ལ། ངར་མི་ཁྱི་མགོ་ལུག་ལ་ཞོན་པ་ཆང་བུ་ཤ་དུམ་བརྒྱད་
ཀྱིས་བསྐོར། ཀྱེ་གནམ་ས་རི་རབ་ཕ་མྱེས་དུར་གྱི་སྒོ། །གནམ་ཁྱི་དཀར་པོ་ས་ལུག་
སེར་པོས་ཆོད། །སྤར་སྨེ་བདུན་ཟུར་དུར་སྒེག་ལངས་པ་བཟློག །གནམ་སྐེག་ས་
དགྲ་དུར་སྒོ་བྱེད་པ་ཆོད། །ཅེས་དུར་སའི་ཕྱོགས་སུ་བསྐྱལ་ལོ། ། བྱིཆའི་བཟློག་མདོས་ལ། ངར་
མི་སེང་ཞལ་དྲེད་མོང་ཞོན་པ་ལག་ན་ཕྲུ་གུ་བཟུང་བ་སྔོན་ལ་མ་ཡི་ནུ་ཆུ་དང་སྐྲ་སེན་ཆང་བུ་ཟས་སྣ་མར་མེ་བཞག་
ལ། ཀྱེ་ཕོ་མོ་མངལ་ལས་སྐྱེས་པའི་རིགས་རྒྱུད་འཕེལ། །ལྷ་ཀླུ་བསྟན་མའི་གྲོགས་
མཛད་བུ་རྒྱུད་སྐྱོང་། །སྒབ་འདྲེ་འབྱུང་པོ་ཆིངས་ལ་བར་ཆད་བཟློག །ཕ་ལྷ་མ་
གཡང་རིགས་རྒྱུད་བུ་རྫི་མཛོད། ཉལ་ས་ལ་སྦས་ན་བུ་རྒྱུད་འཕེལ་བར་ཐེ་ཚོམ་མེད། ། མིག་གླུད་
བཏང་ཐབས་ལ། ངར་མི་ལག་ན་མར་མེ་དང་ཆང་བུ་འབྲུ་སྣ་བཞག་ལ། ཀྱེ་མིག་འབྱེད་རྒྱལ་པོའི་
མཐུ་སྟོབས་བྱིན་རླབས་ཀྱིས། །རླུང་མཁྲིས་བད་ཀན་ཁྲག་སྲིན་རྩོག་གྲིབ་དང་།།
མིག་ལ་འཚེ་བའི་གྲིབ་གདོན་འབྱུང་པོའི་ཚོགས། །གླུད་མདོས་འདི་བཞེས་གྲིབ་
གདོན་བར་ཆད་སོལ། །ཞེས་ལོ་བདུད་ཕྱོགས་སུ་འཕེན་ནོ། ། རྣ་བའི་གྲིབ་ཀླད་ལ། ངར་མི་པི་ཝཾ་
ཐོགས་པ་ཆང་བུ་འབྲུ་སྣ་མར་མེ་བཞག་ལ། ཀྱེ་རྣམ་པར་རྒྱལ་བའི་མཐུ་སྟོབས་བྱིན་རླབས་
ཀྱིས༑ མི་གཙང་གྲིབ་དང་ཁྲག་སྲིན་རྣ་བའི་ནད། །སྔོན་ལས་འཕྲལ་རྐྱེན་

གདོན་བགེགས་འབྱུང་པོའི་ཚོགས། །གླུད་མདོས་འདི་བཞེས་གྲིབ་གདོན་བར་
ཆད་སོལ། །ཞེས་ལོ་བདུད་ཕྱོགས་སུ་བསྐྱལ་ལོ། ། ཞ་གླུད་བཏང་ཐབས་ལ། ངར་མི་ལག་ན་ལྕགས་
སྒྲོགས་ཐོགས་པ་ཆང་བུ་འབྲུ་སྣ་མར་མེ་བཞག་ལ། ཀྱེ་ཀླུ་དབང་རྒྱལ་པོའི་མཐུ་སྟོབས་བྱིན་
རླབས་གྱིས། །ལྷ་ཀླུ་ས་བདག་བན་བོན་བྱད་གཏད་ཚིག །གྲིབ་གདོན་ཡན་
ལག་ཞ་བའི་བཅིངས་རྣམས་ཁྲོལ། །གླུད་མདོས་འདི་བཞེས་ཞ་ནད་བར་ཆད་
བཟློག །ཅེས་ལོ་བདུད་ཕྱོགས་སུ་བསྐྱལ་ལོ། ། གྲིབ་མདོས་ནི། ངར་མི་རྟ་ནག་ཞོན་པ་ཆང་བུ་ཟས་
སྣ་མར་མེ་བཞག་ལ། ཧཱུྃ་རྣམ་རྒྱལ་གཤེད་དམར་སྨེ་བརྩེགས་མཐུ་བྱིན་གྱིས། །གྲིབ་
བདག་བདུད་བཙན་གཤིན་རྗེ་མ་མོའི་ཚོགས། །དམ་སྲི་འབྱུང་པོའི་གྲིབ་གདོན་
ནད་ཀྱི་བདག །མི་དམར་རྟ་ནག་བྱ་སེར་ཁྱི་རྐུ་བཞི། །ལྷ་ཀླུ་གནོད་སྦྱིན་བདུད་
བཞི་འབྱུང་པོའི་ཚོགས། །ཡས་གླུད་འདི་བཞེས་གྲིབ་གདོན་ནད་བདག་ཚིམས།།
རྨེ་ཡུག་ཟས་གོས་མི་གཙང་ཉམས་གྲིབ་བཟློག །ས་ཆུ་མེ་རླུང་འབྱུང་བཞིའི་གྲིབ་
གདོན་བསྒྱུར། །ཞེས་ལོ་བདུད་ཕྱོགས་སུ་བསྐྱལ་ལོ། ། སྤར་ཁའི་ཟམ་བཅོས་ལ། ཆུམ་ཟོམ་ཁ་ལ་ཤིང་
ལེབ་བཞག་སྣེ་གཉིས་སྟེང་དུ་དཀར་གཏོར་གཅིག་དང་དམར་གཏོར་གཅིག་བར་ན་ཆང་བུ་བརྒྱད་བཞག་ནས།
ཀྱེ་འཇམ་དཔལ་དབྱངས་དང་ཀོང་ཚེ་འཕྲུལ་རྒྱལ་གྱི། །བྱིན་རླབས་བཀའ་བཞིན་
རྒྱུ་སྦྱོར་ཡོན་བདག་གི །སྤར་བརྒྱད་བདུན་ཟུར་སྨེ་དགུའི་དགྲ་དང་གཤེད།།
གཤིན་གསོན་ལག་འབྲེལ་ཕོ་མོ་དགྲ་གཤེད་བཟློག །ཅེས་གཏོར་མ་ཟམ་ཤིང་ཆང་བུ་
བཞི་རེ་ཆུ་དང་བཅས་པ་དཀར་གཏོར་ཡར་མཆོད། དམར་གཏོར་མར་མཆོད། ། སྨེ་བའི་གདན་བགོས་
ལ། ངར་མི་དཀར་ནག་གཉིས་ཆང་བུ་འབྲུ་སྣ་མར་མེ་བཞག་ལ། ཀྱེ། འཇམ་དཔལ་དབྱངས་དང་

ཀོང་ཚེ་འཕྲུལ་རྒྱལ་གྱི། །བྱིན་རླབས་བཀའ་བཞིན་རྒྱུ་སྦྱོར་ཡོན་བདག་གི། སྨེ་
བའི་བདུན་ཟུར་འབྱུང་བཞིའི་དགྲ་དང་གཤེད། །ལོ་རྒན་དྲུག་ཅུའི་བདུན་ཟུར་
དགྲ་གཤེད་བཟློག །ཅེས་གླུད་དཀར་པོ་ཡར། ནག་པོ་མར་མཆོད། ། གཤིན་གསོན་ལག་འབྲེལ་
གཅོད་ཐབས་ལ། ཐ་གུ་དཀར་ནག་གཉིས་མཐུད་པའི་སྟེང་དུ། ངར་མི་དཀར་ནག་གཉིས་ཆང་བུ་དར་ཟབ་འབྲུ་སྣ་
མར་མེ་བཞག་ལ། ཀྱེ་འཇམ་དཔལ་དབྱངས་དང་ཀོང་རྩེ་འཕྲུལ་རྒྱལ་གྱི། །བྱིན་རླབས་
བཀའ་བཞིན་རྒྱུ་སྦྱོར་ཡོན་བདག་གི །སྤར་སྨེ་ལོ་ཟླ་ཞག་དུས་གཟའ་སྐར་ཚེས།།
འགྲོ་ལམ་འདུག་ས་གཅིག་པའི་སྲོག་བདུད་གཤེད། །གཤིན་གསོན་ལག་འབྲེལ་
དཀར་ནག་མདུད་པ་ཁྲོལ། །གཤིན་གྱིས་ཐར་ལམ་སངས་རྒྱས་མྱུར་ཐོབ་ནས།།
གསོན་པོ་ནད་སྟེགས་ཚེ་གླུད་བཟློག་ཅིག་བསྒྱུར། །ཅེས་ཐག་པ་དཀར་ནག་མཚམས་སུ་བཅད་
ལ་གླུད་དང་བཅས་ཏེ་དཀར་པོ་ཡར་ལ་མཆོད། ནག་པོ་མར་འཕེན། ། གྲི་ཁ་མཚོན་བསྒྱུར་ལ། གྲི་གསུམ་
སྟེང་དུ་ངར་མི་ཆང་བུས་བསྐོར་ལ་བཞག ཀྱེ་མི་གཡོ་གཤིན་རྗེ་རྟ་མགྲིན་བདུད་རྩི་འཁྱིལ།།
བྱིན་རླབས་ནུས་མཐུས་རྒྱུ་སྦྱོར་ཡོན་བདག་གི །སྤར་སྨེ་ལོ་ཟླ་ཞག་དུས་འབྱུང་
བ་ལྔ། །དགྲ་གཤེད་བདུན་ཟུར་གྲི་ཁ་མཚོན་ཁ་བསྒྱུར། །ཞེས་བདུན་ཟུར་ཕྱོགས་སུ་
འཕང་། ། ཤི་འདྲེ་གླུད་མདོས་ནི། ངར་མི་ཆང་བུ་མར་མེ་འབྲུ་སྣ་བཞག་ལ། ཀྱེ་འཇམ་དཔལ་
ཕྱག་རྡོར་འཕགས་མཆོག་ཐུགས་རྗེའི་མཐུས། །དྲི་ཟ་གཤེད་མ་བགེགས་རིགས་
ལན་ཆགས་མགྲོན། །མཆོད་སྦྱིན་འདི་འབུལ་རྒྱུ་སྦྱོར་ཡོན་བདག་གི །བར་ཆད་
ཀུན་ཞི་བུ་ལོན་སྦྱངས་ཕྱིར་བསྔོ། །ལུང་གསུམ་མདོ་ལ་བསྐྱལ་ལོ། ། རྟ་ནད་གཅོད་མདོས་
ལ། ངར་མི་རྟ་མགོ་ཅན་ལ་ཆང་བུ་འབྲུ་སྣ་དར་དམར་མར་མེ་བཞག་ལ། ཀྱེ་ཁྲོ་རྒྱལ་རྟ་མགྲིན་ལྷ་

མོའི་ཐུགས་རྗེས་མཐུས། །རྟ་དྲེལ་འཚེ་བྱེད་གདོན་བགེགས་འབྱུང་པོའི་ཚོགས།།
གླུད་མདོས་འདི་བཞེས་རྟ་ནད་མཚེར་བཅུ་བཟློག །རྟ་སྲི་གོད་ཁ་བཟློག་བསྒྱུར་
བདེ་ལེགས་ཤོག །ཅེས་བྲག་དམར་རྩེ་རུ་བསྐྱལ་ལོ། ། གློ་ཧོན་ཁ་ཚེ་བཟློག་མདོས་ལ། ངར་མི་ནག་
པོ་ཁྱི་མགོ་ཅན་བདུན་ཟུར་རྟ་ལ་ཞོན་པ། ལག་ན་གྲི་དང་རྒྱུ་མ་བཟུང་བ། ཕོ་ཁའི་ཞྭ་དང་ཁྲག་གྲོད་ཁུར་བ་
ཕྲག་པ་གཡོན་པ་ལ་སྡེ་དགུའི་ཐལ་བ་དང་། ཁྲོ་ཆག་དུམ་དགུ་སྣེ་ལོ་གང་བྱས་གོད་རུས་དང་གློ་བ་ཤ་ཁྲག་དུམ་
བུ་དགུ། རེ་བ་ནག་པོའི་ཁུག་ཆུང་གང་བྱས་པའི་ཁ་ཁྱི་སྤུ་ར་སྤུ་གཉིས་ཀྱི་ཐག་ཁྲའི་བཅིངས་བ་གཟར། ནམ་
མཁའ་མདའ་འཕང་དར་ཚོན་བཙུགས་པ་སྔོན་ལ་རི་བོང་རིལ་མ་དགུ། རྩྭ་ཐུར་དགུ། བྱ་གོ་བོའི་
སྒྲོ་དགུ་བཞག ཆང་བུ་འབྲུ་སྣ་མར་མེ་བཞག ཀྱེ་བླ་མ་ཡི་དམ་མཁའ་འགྲོ་ནོར་ལྷའི་
ཚོགས༑ ༑ཐུགས་རྗེའི་མཐུ་དཔུང་བགེགས་ཚོགས་མ་ལུས་པ། །གོད་འདྲེ་ནད་
བདག་གློ་ཧོན་རྒྱལ་པོ་ཁྱོད། །མི་ནག་ཁྱི་གདོང་བདུན་ཟུར་རྟ་ལ་ཞོན། །ཕོ་ཁའི་
ཞྭ་ལ་བཤའ་གྲི་རྒྱུ་མ་བཟུང་། །ནད་བདག་རྒྱལ་ཆེན་སྲིད་པའི་འདྲེ་དགུས་
བསྐོར་༑ ༑གོད་འདྲེ་ནད་བདག་ལྟས་ངན་འབྱུང་པོའི་ཚོགས། །འདོད་ཡོན་འདི་
ཁྱེར་ལན་ཆགས་བུ་ལོན་བྱང་། །གློ་ཧོན་ཁ་ཚ་ཐང་མོ་ས་ནད་སོགས། །ནོར་གོད་
ཡམས་ནད་བར་ཆད་བཟློག་ཅིག་བསྒྱུར། །ལུང་གསུམ་མདོ་ལ་བསྐྱལ་ལོ། ། ལུག་ནད་གོད་
མདོས་ལ། ངར་མི་སྤྱང་གདོང་ཕག་ལ་ཞོན་པ་ཆང་བུ་འབྲུ་སྣ་ཤ་ཁྲག་མར་མེ་བཞག་ལ ཀྱེ་དཀོན་མཆོག་
རྩ་གསུམ་རབ་འབྱམས་བདེན་སྟོབས་ཀྱིས། །ལུག་ནད་གོད་འདྲེ་དམ་སྲི་འབྱུང་
པོའི་ཚོགས། །འདིར་ཁུག་གླུད་མདོས་འདི་ཁྱེར་ནད་བདག་བགེགས། །མ་ལུས་
ཚིམ་ཞིང་གནོད་སེམས་ལན་ཆགས་བྱང། །གོད་ཁ་ཆོད་ལ་བར་ཆད་བཟློག་ཅིག་

བསྒྱུར༑ ༑ཞེས་ལུང་གསུམ་མདོ་ལ་བསྐྱལ་ལོ། ། བོར་འདྲེ་བཀར་བ་ལ། ངར་མི་ནག་པོ་སྣེ་ལོ་
གྱོན་པ་ལ་ཆང་བུ་འབྲུ་སྣ་མར་མེ་བཞག་ལ། ཀྱེེ་རྒབ་འདྲེ་འབྱུང་པོ་ལག་ཟེད་རྫས་འཁྱེར་ཁྱོད།།
འདོད་ཡོན་ཆང་བུ་མཐུན་རྫས་འདི་ཁྱེར་ལ། །གནོད་སེམས་ཕོངས་འདྲེ་རྒོད་
གཏོང་བགེགས་མ་བྱེད། །ཚེ་རབས་ལན་ཆགས་བུ་ལོན་སྦྱངས་ཕྱིར་བསྔོ།།
ཞེས་ལུང་གསུམ་མདོ་ལ་བསྐྱལ་ལོ།། །ཆག་འདྲེ་བཀར་ཐབས་ལ། ངར་མི་ནག་པོ་ཆག་དུམ་བཟུང་བ་ཁྱི་ནག་རྗེས་
སུ་འབྲང་བ་ཆང་བུ་འབྲུ་སྣ་མར་མེ་བཞག་ལ། ཀྱི། མི་ནོར་བགེགས་དང་ཆག་འདྲེ་འགོང་པོའི་
གདོན། །དམ་སྲི་ཐེའུ་རིང་ཕུང་འདྲེ་དགུ་འཁོར་བཅས། །ཆག་འདྲེ་དབུལ་བདུད་
འབྱུང་པོ་ཁྱི་ཁྲིད་ཁྱོད། །འདོད་ཡོན་འདི་ཁྱེར་ལན་ཆགས་བུ་ལོན་བྱང་། །ཆག་
འདྲེ་དམ་སྲི་འགོང་པོ་བཟློག་ཅིག་བསྒྱུར། །ཞེས་ལུང་གསུམ་མདོ་ལ་བསྐྱལ་ལོ། ། ན་ཤི་
དུར་གླུད་ལ། ངར་མི་རོ་འདྲ་བ་བྱས་ནས། ནད་པའི་གོས་རྙིང་ནང་དུ་སྐྲ་སེན་ཆང་བུ་བརྒྱ་དང་བརྒྱད། དེ་ལ་
ཤ་ཁྲག་བཞག་ལ་སྔོན་དུ་བགེགས་གཏོར་འབྲུ་སྣ་དར་མཚོན་སྨུ་ཐག་ཞྭ་ལྷམ་བཅས་བཞག་ལ། ཁྱི་ལ་སྒ་སྲབ་
བྱས་ནས་གཟུང་དུ་བཅུག་ལ། ཀྱེ་ཉོན་ཅིག་འཆི་བདག་ནད་འདྲེ་གདོན་གྱི་ཚོགས། །བདག་
ལུས་གཅེས་འཛིན་ཕུང་པོ་སྒྱུ་མའི་གཟུགས། །འདྲེ་གདོན་འབྱུང་པོའི་རེ་ཆགས་
ཆེ་བའི་ཆེ་གེ་འདི། །སྨན་དཔྱད་རིམ་འགྲོས་བསླུ་བ་མ་བྱུང་བས། །འདོད་ཆགས་མི་
ལུས་བོར་བས་ལུས་སེམས་བྲལ། །འཆི་བདག་གཤེད་མས་དེད་ནས་གཤིན་
རྗེས་ཁྲིད། །འདྲེ་གདོན་འབྱུང་པོ་ལྷ་འདྲེའི་དམགས་གིས་དེད། །ཞེ་སྡང་གཟུགས་
ཀྱི་ཕུང་པོ་ས་ལ་ཐིམ། །ས་བདག་ཧལ་ཁྱི་སྡེ་བརྒྱད་རོ་འདི་ཁུར། །འཚོ་སྐྱོང་
སྡུག་བསྔལ་བསོགས་པའི་ནོར་རྫས་འདི། །བན་བོན་བླ་སེར་གདན་དྲངས་

བསྔོ་རྟེན་བཞག །གཏི་མུག་རྨོངས་པའི་བྲང་བརྡུང་ངུ་ཚགས་ཀྱིས། །འདྲེ་གདོན་
འབྱུང་པོ་དགའ་བའི་རེ་ཆགས་ཞི། །ཞྭ་གོས་ལྷམ་སོགས་ཕུང་པོ་འདི་ཁྱེར་
ལ༑ ་མ་ཆགས་མ་ཞེན་འདྲེ་གདོན་འབྱུང་པོའི་ཚོགས། །མ་འདུག་ན་ཤི་དུར་
གླུད་འདི་ཁྱེར་ལ། །དུར་ས་ལུང་གསུམ་མདོ་ལ་བཟློག་ཅིང་བསྒྱུར། །ཞེས་ཁྱི་ལ་
བཀལ་ནས་ལོ་བདུད་ཕྱོགས་སམ་ལུང་གསུམ་མདོ་ལ་བསྐྱལ་ལོ། ། བྱ་ནག་ཐན་བཟློག་ལ། ངར་མི་རྔ་
མོང་ཞོན་པ་ལ་ཆང་བུ་སྟོང་དགུའི་ཟས་སྣ་མར་མེ་བཞག་ལ། ཀྱཻ་བྱ་ནག་ཐན་བསྒྱུར་ལྷ་འདྲེ་མི་
མ་ཡིན། །རྨི་ལམ་རྟགས་མཚན་ལྟས་ངན་འབྱུང་པོའི་གདོན། །མི་ནོར་ཚེ་སྲོག་
བར་ཆད་གཏོང་བའི་བདུད། །འདྲེ་སྲིན་བྱ་ནག་ཐན་ལྟས་བཟློག་ཅིང་བསྒྱུར།།
ཞེས་ལུང་གསུམ་མདོ་ལ་བསྐྱལ་ལོ། ། ནད་བདག་སྟོབས་འཇོམས་ནི། ངར་མི་ནག་པོ་གླང་ཆེན་གདོང་ཅན།
ཕག་ནག་ཞོན་པ་ཆང་བུ་འབྲུ་སྣ་ཤ་ཁྲག་མར་མེ་བཞག སྟེང་ནམ་མཁའ་མདའ་འཕང་དར་མཚོན་གྱི་བརྒྱན་
པར་བྱའོ།། ཀྱེ། ནད་བདག་འདྲེ་སྲིན་བགེགས་ཀྱི་རྒྱལ་པོ་ཁྱོད། །མི་ནག་གླང་
ཆེན་གདོང་ཞལ་ཕག་ལ་ཞོན། །བགེགས་ཆེན་བཞི་དང་སྟོང་ཕྲག་བརྒྱད་
ཅུའི་གདོན། །ཕོ་འདྲེ་མོ་གདོན་བཙན་འཁྱམས་ལམ་འདྲེ་དང་། །ནད་ཡམས་དལ་
བདག་གནོད་སྦྱིན་ཚོགས་ཀུན་གྱིས། །ཚེ་རབས་མང་པོའི་ལན་ཆགས་སྙོགས་པའི་
བདུད༑ ༑བསད་བཅད་བརྡུང་བསྡིགས་ལན་ཆགས་བུ་ལོན་མགྲོན། །ཤ་རིན་
ཁྲག་འཚབ་གླུད་གཏོར་འདི་འབུལ་བས། །བཀྲེས་སྐོམ་སྡུག་བསྔལ་ཀུན་ཞི་ཕན་
སེམས་ལྡན། །ཚེ་རབས་གཏན་གྱི་ལོངས་སྤྱོད་ཐོབ་པར་ཤོག །གནམ་ལོའི་བདུན་
ཟུར་ཕྱོགས་སུ་འཕེན། ། བྱིས་ཆུང་འཕུར་མདོས་ལ། རུས་སྦལ་སྟེང་དུ་བྱིས་ཆུང་དགུ་དེ་ལ་བྱ་སྒྲོ་བཅུ་གཉིས་བཙུག་

ལ། ཆང་བུ་འབྲུ་སྣ་རྡེའུ་དྲུག་ཅུ་བཞག་ལ། ཀྱེ་སྲིད་པའི་དབང་ཆེན་རུས་སྦལ་སེར་པོའི་སྟེང་།།
ལྷ་བུ་ཀླུ་མོ་གཉན་གྱི་བྱིས་ཆུང་དགུ། །འབྱུང་བཞི་ལུས་ལ་ཚང་བའི་འདབ་ཆགས་
རིགས༑ ༑སྤར་བརྒྱད་སྨེ་དགུ་ལོ་སྐོར་བཅུ་གཉིས་གཟུགས། །ལོ་ཟླ་ཞག་དུས་
ལོ་རྒན་དྲུག་ཅུ་ཤར། །འབྱུང་བཞི་སྒྲ་གཅན་འཁོར་ལོ་མདའ་དང་གཞུ། །དགྲ་
གཤེད་བདུན་ཟུར་སེང་ཞལ་ཆུ་སྲིན་གདོང༌། །བྱིས་ཆུང་དགུ་མདོས་རྡེའུ་དྲུག་ཅུ་
བཟློག ༑སྤར་སྨེ་བདུན་ཟུར་དགྲ་གཤེད་བཟློག་ཅིག་བསྒྱུར། །ཞེས་དགྲ་ཕྱོགས་
སུ་འཕེན་ནོ།། ༈ སྤར་ཁའི་གཏོ་བརྒྱད་དོན་བསྡུས་ལ། རུས་སྦལ་གན་རྐྱལ་སྟེང་དུ་དམར་གཏོར་ཟན་སྐོང་བཞིའི་
ནང་དུ་ས་ཆུ་མེ་རླུང་དང་དར་ལྗང་ནམ་མཁའ་འཛུག་ཆང་བུ་ཉེར་བརྒྱད་འབྲུ་སྣ་མར་མེ་བཞག་ལ། ཀྱེ་འཇམ་
དབྱངས་ས་སྙིང་བྱམས་པ་བཅོམ་ལྡན་འདས། །བཀའ་བཞིན་ས་བདག་དབང་
ཆེན་བསྟན་མའི་ཚོགས། །སྤར་བརྒྱད་སྨེ་དགུ་ཕྱག་རྒྱ་དགུ་ལིང་ལ། །ལོ་སྐོར་
བཅུ་གཉིས་ལོ་རྒན་དྲུག་ཅུས་བསྐོར། །ལོ་ཟླ་ཞག་དུས་གཟའ་སྐར་འབྱུང་བ་
ལྔ༑༑སྲོག་ལུས་དབང་ཐང་རླུང་རྟ་དགྲ་དང་གཤེད། །དྲི་ཟ་གཤིན་རྗེ་མ་མོ་གནོད་
སྦྱིན་བགེགས། །བདུད་བཞིའི་བར་ཆད་གཡུལ་ངོ་བཟློག་ཅིག་བསྒྱུར། །ཞེས་
ལོ་བདུད་ཕྱོགས་སུ་འཕེན་ནོ། ། ས་བདག་དབང་ཆེན་དོན་བསྡུས་ནི། རི་རབ་བང་རིམ་བཞི་པའི་སྟེང་
དུ་རུས་སྦལ་གདན་སྟེང་དཀར་གཏོར་འདབ་བརྒྱད་ཆེ་བ་གཅིག དེ་མཐར་ལོ་བཤོས་བཅུ་གཉིས། སྨེ་
བཤོས་དགུ་དཀར་གཏོར་བཞི་ལ་གཟུགས་འགྲོས་སྣ་ཚོགས་ཀྱིས་བསྐོར་བ་དར་ཟབ་བལ་མཚོན་ཤིང་
རྩི་སྣ་ཚོགས་འབྲུ་སྣ་ཡོས་ཁྲ་མར་མེ་བཞག་ལ། ཀྱེ་འབྱུང་བ་རིམ་བརྩེགས་རི་རབ་རུས་
སྦལ་སྟེང་། །ས་སྙིང་མྱུ་གུ་དྲིལ་འཛིན་བཀའ་བཞིན་དུ། །ས་བདག་དབང་ཆེན་

ཡུམ་སྲས་རྒྱལ་བློན་དང་། །ས་ཡི་ལྷ་མོ་བསྟན་མ་ཀླུ་ཆེན་བརྒྱད། །ནོར་བུ་བུམ་
འཛིན་སྦྲུལ་མཇུག་གདེང་ཀ་ཅན། །ས་བདག་རྒྱལ་བློན་བཅུ་བདུན་འཁོར་དང་
བཅས༑ ༑སྤར་བརྒྱད་སྨེ་དགུ་ལོ་རྒན་དྲུག་ཅུའི་འཁོར། །ཁྱི་འབྲུག་གླིང་ལུག་ལོ་
སྐོར་བཅུ་གཉིས་བཅས། །ལོ་ཟླ་ཞག་དུས་འབྱུང་བ་ལྔ་ལས་གྲུབ། །དྲི་ཟ་གཤིན་
རྗེ་མ་མོ་གནོད་སྦྱིན་གདོན། །ཚེས་གྲངས་དུས་ལ་རྒྱུ་བའི་དགྲ་དང་གཤེད། །ཀླུ་
གདོན་ས་བདག་སྡེ་བརྒྱད་འཁྲུགས་པ་དང་། །རྨ་གཉན་སྐྲང་སློག་ཞ་ལོང་ཤུ་
འབྲུམ་མཛེ། །བཙའ་སད་སེར་བ་ལོ་ཉེས་དམགས་འཁྲུགས་རྩོད། །མི་ཕྱུགས་
དལ་ཡམས་ནད་དང་གདོན་བགེགས་སྲི། །མི་མཐུན་གཡུལ་ངོ་དུས་ཀྱི་རྒུད་
པ་སོགས། །བཟློག་ཅིག་བསྒྱུར་རོ་ཀླུ་དང་ས་བདག་རྣམས། །རི་བྲག་ལྗོན་
ཤིང་ཆུ་མིག་གནས་མལ་རྣམས། །ས་རྐོ་རྡོ་སློག་ཤིང་བཅད་ཐབ་གཞོབ་
སོགས༑ ལྷ་ཀླུ་ས་བདག་འགལ་འཁྲུལ་ཅི་མཆིས་པ། །གཏོར་མ་འདི་བཞེས་
མཐོལ་བཤགས་བཟོད་པར་གསོལ། །ཕྱིན་ཆད་སྒྲིབ་པར་མ་གྱུར་དངོས་གྲུབ་
སྩོལ༑ ༑ཞེས་པ་ས་ཆུ་གང་ལ་ཕོག་ཐུག་སོང་ན་དེ་ལ་བསྐྱལ་ལོ། ། བདུད་བཞི་གཡུལ་མདོས་ལ། ཚྭ་ཚྭ་
གཅིག་དང་ངར་མི་བཞི། ཆང་བུ་ཞལ་ཟས་མར་མེ་བཞི་རེ་འབྲུ་སྣ་དར་ཚོན་རྫོང་འདེབས་བཞག ཀྱཻ་
སངས་རྒྱས་སྨོན་ལམ་ལས་གྲུབ་མཆོད་རྟེན་དྲུང་། །ཐ་ཚིག་མཆོད་རྟེན་བདུད་
བཞི་འབྱུང་པོའི་ཚོགས། །མི་ནོར་ཚེ་སྲོག་བར་དུ་གཅོད་པའི་བགེགས། །ཤར་
ཕྱོགས་ལྷ་བདུད་མི་དཀར་མཛེས་པའི་གཟུགས། །འདོད་ཡོན་འདི་བཞེས་ལན་
ཆགས་བུ་ལོན་བྱང་། །གནོད་འཚེ་བར་ཆད་བཟློག་ལ་གདོན་བགེགས་བསྒྱུར།།

ལྷོ་ཕྱོགས་འཆི་བདག་མི་སེར་མཛེས་པའི་གཟུགས། །འདོད་ཡོན་འདི་བཞེས་
ལན་ཆགས་བུ་ལོན་བྱང་། །གནོད་འཚེ་བར་ཆད་བཟློག་ལ་གདོན་བགེགས་
བསྒྱུར༑ །ནུབ་ཕྱོགས་ཉོན་བདུད་མི་དམར་འཛེས་པའི་གཟུགས། །འདོད་
ཡོན་འདི་བཞེས་ལན་ཆགས་བུ་ལོན་བྱང་། །གནོད་འཚེ་བར་ཆད་བཟློག་ལ་
གདོན་བགེགས་བསྒྱུར། །བྱང་ཕྱོགས་ཕུང་བདུད་མི་ནག་མཛེས་པའི་གཟུགས།།
འདོད་ཡོན་འདི་བཞེས་ལན་ཆགས་བུ་ལོན་བྱང་། །གནོད་འཚེ་བར་ཆད་བཟློག་
ལ་གདོན་བགེགས་བསྒྱུར། །དྲི་ཟ་གཤིན་རྗེ་མ་མོ་གནོད་སྦྱིན་གདོན། །བདུད་
བཞི་སྡེ་བརྒྱད་འབྱུང་པོའི་གདོན་ཚོགས་གཤེད། །བཟློག་ཅིག་བསྒྱུར་རོ་
ནད་ཡམས་དལ་ཁ་ཆོད། ཅེས་ཕྱོགས་བཞི་ལ་འཕེན་ནོ། ། རྟ་གླུད་སྲབ་མདའ་དཀར་ནག་
ལ། རྟ་དཀར་ལ་སྒ་སྲབ་བྱས་ལ་སྲབ་མདའ་དཀར་པོ་ཡོན་བདག་ལ་བཟུང་བཅུག་ལ། ཁྱི་ནག་ལ་སྒོ་
སྲབ་བྱས་ལ་སྲབ་མདའ་ནག་པོ་བུད་མེད་མཚན་ངན་ཞིག་ལ་བཟུང་བཅུག་ལ་བར་ནས་གདན་དཀར་
པོས་སྟེང་དུ་ནས་ཀྱི་གཡུང་དྲུང་གཡས་འཁྱིལ་བྲིས་པའི་སྟེང་དུ་མདའ་དར་དཀར་པོ་དང་ནག་པོ་གཉིས་
འཛུག་ལ་ཕྱེ་མར་དང་ཐལ་བ་སྡེར་གང་བཞག་ལ་ཕྱེ་མར་ཐོགས་ལ་དཀར་གཏོར་དར་མཚོན་བརྒྱན་
པ་འབྲུ་སྣ་བཞག་ལ། བསྲོ་བསྐུལ་ལོ་རྟ་ལྷ་ཨརྱ་རེ་མན། །འཛམ་ལྷ་རྣམ་སྲས་
རྟ་བདག་ཀུ་བེ་ར། །རྔོག་ཆགས་རྟ་ཕྱུགས་སྐྱོང་ལ་བདག་པོ་མཛོད། །རྟ་ཕྱུགས་
གོད་ཁ་བཟློག་ལ་གཡུལ་ངོ་བསྒྱུར། །མཚེར་ལྷོད་འཐིང་འབྲུམ་ཨོལ་ཆམས་
གློ་བུར་གཟེར། །དམ་སྲི་རྒབ་འདྲེ་བཙན་འཁྱམས་ལམ་འདྲེ་བཟློག །ཕ་མྱེས་
བསྲུང་མ་མ་འབྲིའི་རིགས་རྒྱུད་གཡང་། །བུ་རྟ་སྒོ་ཕྱུགས་སྐྱོང་ལ་འཚོ་རྫི་མཛོད།།

གཏོར་མ་འདི་བཞེས་ཕྲིན་ལས་གྲོགས་མཛོད་ཅིག །རྔོག་ཆགས་རྟ་འཕེལ་རྟེའུ་
བསྲུང་བསྐྱབས་ནས། །འཚོ་སྐྱོང་བྱ་ར་མེལ་ཚེ་གྲོགས་མཛོད་ཅིག །ཅེས་དཀར་
གཏོར་མཆོད། བསྲོ་ཉོན་ཅིག་འདྲེ་བགེགས་འབྱུང་པོའི་མི་མ་ཡིན། །རྟ་ཕྱུགས་
གོད་འདྲེ་ཕུང་སྲི་གདོན་དང་བགེགས། །བཙན་འདྲེ་ཁྱི་ནག་རྗེས་སུ་འབྲང་བའི་
བདུད༑ ༑རྟ་ཕྱུགས་སྒབ་འདྲེ་ལན་ཆགས་འགོང་པོའི་ཚོགས། །གླུད་གཏོར་
འདི་ཁྱེར་རྟ་ནད་མཚེར་རྩུབ་བཟློག །སྒོ་ཕྱུགས་དལ་ཡམས་བར་ཆད་བཟློག་
ཅིག་བསྒྱུར། །ཅེས་གླུད་གཏོར་ཁྱི་རྒྱབ་བཀལ། ཁྱིའི་རྒྱབ་ལ་ཐལ་བ་བཏབ་ནས་དགྲ་ཕྱོགས་སུ་བསྐྱལ་
ལོ། ཀྱེ་ཕོ་ལྷ་རྟ་ཕྱུགས་སྒོ་ནོར་ལོངས་སྤྱོད་གཡང་། །མདའ་དར་ཕྱེ་མར་ཁྱིམ་
བདག་བུ་ལ་གཏད། །སྒོ་ཕྱུགས་རྟ་ནོར་ལོངས་སྤྱོད་དགེ་མཚན་རྒྱས། །བཀྲ་
ཤིས་རིགས་རྒྱུད་མི་ནོར་འཛོམ་པར་ཤོག མི་རྟ་ལ་ཕྱེ་མར་བྱིན། ཀི་བསྭོ། ལྷ་རྒྱལ་ལོ་བརྗོད་
ལ་རང་གནས་སུ་གཤེགས་སོ།། ། གཟའ་ནད་བཀར་ཐབས་ལ། ར་གྲོད་ནང་དུ་ཆང་བུ་ལོ་གྲངས་རྡེའུ་
དཀར་ནག་དགུ། ངར་མི་སྦྲུལ་མཇུག་ཅན་ནད་པའི་སྐྲ་སེན་གོས་དུམ་གྱི་སེམས་ཅན་མིག་འབྲས་དགུ་དང་
བཅས་པ་བཞག་ལ། མིག་འབྲས་མ་འཛོམ་ན་རྡེའུ་དགུ་ལ་ཁ་མིག་བྲིས་ཀྱང་ཆོག་པས་གང་འཛོམ་བཞག་
ནས་ཕུ་བཏབ་ལ་དཔལ་འབར་བཙུགས། སྐུད་པ་ཁྲ་བོའི་ཁ་བཅིངས་ལ། གྲོད་པུའི་ཕྱི་ལ་དགུ་མིག་
བཅོ་བརྒྱད་བྲིས་ལ་བཞག སྔགས་འདི་ཀཿན་ག་མ་མ་ཡོ་གཟའ་འགྲོ་ཆད་ནན ཚར་བརྒྱད་
བྲིས་ལ་བཞག་ལ། ཀྱེ་དཀོན་མཆོག་རྩ་གསུམ་གསང་བདག་བདེན་སྟོབས་ཀྱིས། །ཉི་
མ་འདོམས་གང་དབང་བའི་སྒྲ་གཅན་འཛིན། །འབྱུང་བ་ལྔ་ལ་རྒྱུ་བའི་གཟའ་
ཆེན་བརྒྱད། །གནམ་ས་མེ་ཆུ་རླུང་གཟའ་བདུད་དང་བགེགས། །མ་ལུས་རྟེན་

མཁར་འདི་ལ་དབྱེར་མེད་ཐིམ། །གཟའ་གདོན་གྲིབ་དང་འབྱུང་པོའི་རྒྱབ་རྟེན་
འཁྱུལ༑ ༑བཟློག་ཅིག་བསྒྱུར་རོ་ཧཱུྃ་ཧཱུྃ་ན་ག་ཀྵཿ གཟའ་གདོན་ནད་བདག་ཁྲོལ་
ལ་བར་ཆད་བཟློག །ཅེས་བརྡུང་བྲབ་བྱས་ནས་ཉེར་གཅིག་བརྗོད། མཐར་དཔལ་འབར་སྦར་ལ་ལམ་
བསྟན་བྱའོ།། གཟའ་གདོན་གྲིབ་དང་བགེགས་རིགས་འབྱུང་པོའི་ཚོགས། །ས་ཆུ་
མེ་རླུང་རང་སྟོང་རང་གནས་སུ། །མཐའ་མེད་རྒྱ་མཚོའི་ཕ་རོལ་མྱུར་དུ་གཤེགས།།
སྟེང་འོག་ཕྱོགས་མཚམས་རྡོ་རྗེའི་གུར་ཁང་གྱུར། །ཞེས་ལོ་བདུད་ཕྱོགས་སུ་ཆུའི་ཕ་རོལ་གྲོལ་
ནས་བསྐྱལ་དགོས་སོ། ། ཆུང་སྲི་བཀར་མདོས་ལ། ངར་མི་དྲེད་མོང་ཞོན་པ་ལ། ཆང་བུ་འབྲུ་སྣ་ཤ་ཁྲག་མར་མེ་
བཞག་ལ། ཀྱེ་དམ་སྲི་ཡ་མ་ཆུང་སྲི་སྒབ་འདྲེ་དང་། །མི་ཕྱུགས་དལ་ཡམས་ནད་བདག་
གདོན་བགེགས་ཚོགས། །གླུད་མདོས་འདི་བཞེས་ལན་ཆགས་བུ་ལོན་བྱང་།།
ཆུང་སྲི་བསེ་རག་གོད་འདྲེ་བཟློག་ཅིག་བསྒྱུར། ཅེས་ལོ་བདུད་ཕྱོགས་སུ་བསྐྱལ་ལོ། ། ཀླུ་
བཅོས་ནི། ངར་མི་ཕོ་གླུད་མོ་གླུད་གཉིས་ལ་ནམ་མཁའ་རྒྱང་བུ་མདའ་འཕང་དར་མཚོན་འཛུག་ལ། འབྲུ་སྣ་ཡོས་
ཁྲ་ཆང་བུ་ཟས་སྣ་ཤ་ཁྲག་མར་མེ་རྫོངས་འདེབས་དང་བཅས་བཞག་ལ། ཨོཾ་ཨཱ༔ཧཱུྃ་སྟོང་པའི་ངང་
ལས་བྷྲཱུྃ་ཡིག་ཡོངས་གྱུར་པས། །སྟོང་གསུམ་འཇིག་རྟེན་གང་བའི་འདོད་ཡོན་
ཚོགས། །ཟག་མེད་ལོངས་སྤྱོད་མཆོད་སྦྱིན་བསྔོ་བའི་མགྲོན། །སྣང་སྲིད་ལྷ་
འདྲེ་ཡོངས་ཀྱི་སྤྱན་ལམ་དུ། །ཡོན་བདག་སྐུ་གླུད་ངར་མི་རྒྱན་ལྡན་འདི། །ལྷ་
ཡི་བུ་ཆུང་མི་དཀར་མཛེས་པའི་གཟུགས། །དར་གོས་རྒྱན་ཆ་སྣ་དམར་གྲི་ཆུང་
སྐྱེད། །ཝ་དམར་ཅོག་ཞྭ་རྨ་བྱའི་ལྡེམ་འཕྲུ་ཅན། །ཀླུ་ཡི་བུ་མོ་དཀར་དམར་མཛེས་
པའི་གཟུགས། །དར་གོས་བརྒྱན་ཆ་མུ་ཏིག་ལན་ཚར་ཅན། །ལྷ་ཡི་བུ་ཆུང་ཀླུ་ཡི་བུ་

མོ་གཉིས། །ལུས་ནི་རིན་ཆེན་ལས་གྲུབ་བརྒྱན་སྤྲས་མཛེས། །ཁོག་སྟོད་རིན་ཆེན་
གསེར་དང་དངུལ་ལས་གྲུབ། །ཁོག་སྨད་ཟངས་ལྕགས་སྐེད་པ་གཡུ་ལས་གྲུབ།།
ལོང་ཐང་མིག་ལ་མགྲོན་བུའི་གྲུབ་པའི་སོ། །ཟར་མའི་སྒྲ་དང་རྨ་བྱའི་མདངས་ལས་
གྲུབ༑ ༑ཁམས་དང་སྐྱེ་མཆེད་དབང་པོ་སྒོ་ལྔ་ཚང་། །འགྲོ་རྒྱུག་ལྡང་ལྡེམས་གླུ་
ལེན་ཀྱུ་རུ་རུ། །ནམ་མཁའ་རྒྱང་བུ་མདའ་འཕང་ལྡེམས་སེ་ལྡེམ། །དར་ཟབ་འབྲུ་
སྣ་ཆང་བུ་སེངས་སེ་སེང་། །སྒྲ་སྙན་དྲི་ཞིམ་རོ་མཆོག་ཏ་ལ་ལ། །འདོད་ཡོན་མཁོ་
དགུ་ལོངས་སྤྱོད་བསམ་མི་ཁྱབ། །དེ་འདྲའི་བརྒྱ་སྟོང་གྲངས་མེད་ལས་གྱུར་པ། །
སྟེང་འོག་ཕྱོགས་མཚམས་འཛམ་གླིང་ལྷ་དང་ཀླུ། །དྲི་ཟ་གཤིན་རྗེ་མ་མོ་གནོད་
སྦྱིན་ཁྲི། །གཟའ་ཀླུ་རྒྱལ་བཙན་ཐེའུ་རང་འབྱུང་པོའི་གདོན། །བདུད་བཞིའི་
བགེགས་ཚོགས་འདྲེ་སྲིན་ཡོངས་ལ་བསྔོ། །བསམ་སྦྱོར་ལོག་པའི་དགྲ་བགེགས་
ཡམས་སྣ་སོགས། །གློ་བུར་དུས་མིན་འཆི་བའི་བར་ཆད་བཟློག །ལྷ་ཀླུ་སྡེ་བརྒྱད་
བྱད་མ་བན་བོན་སོགས། །མཐུ་གཏད་བསམ་ངན་སྦྱོར་རྩུབ་ཁྲམ་ཁ་བཟློག །མ་
བསད་སྲོག་ལན་མ་ཟོས་བུ་ལོན་བདུད། །རེ་ཞིང་ཆགས་པའི་སྲོག་བདུད་ལན་
ཆགས་བཟློག །སྔོན་ལས་འཕྲལ་རྐྱེན་ཕྱི་ནང་བར་ཆད་བཟློག །བདག་གི་ཚེ་
རབས་ཐོག་མ་མེད་པ་ནས། །མི་ནོར་ལན་ཆགས་བུ་ལོན་སྦྱངས་ཕྱིར་བསྔོ།།
ཞེས་སམ་བྷ་ར་བརྒྱའམ་ཉེར་གཅིག་སོགས་བརྗོད་མཐར་ལོ་བདུད་ཕྱོགས་སུ་བསྐྱལ་ལོ། ། ༈མདོས་གླུད་ཐམས་
ཅད་ཀྱི་མཇུག་ཏུ་རྫོངས་འདེབས་བསྔོ་བ་ནི། ཨོཾ་ཨཱཿཧཱུྃ བདེ་གཤེགས་རིན་ཆེན་མིང་དང་
གཟུགས་མཛེས་དང་། །འཇམ་ཀླས་འཇིག་ཀུན་བྲལ་ལ་ཕྱག་འཚལ་ལོ། །བགེགས་

ཆེན་བཞི་དང་སྟོང་ཕྲག་བརྒྱད་ཅུའི་གདོན། །རྒྱལ་བསེན་དམ་སྲི་རྒྱལ་འདྲེ་ཡུལ་
འདྲེ་དང་། །སྲིད་པའི་འཁྲུག་འདྲེ་ཐན་སྐྱ་ཉི་ཤུ་གཅིག །མི་ཁ་བྲ་མཆུ་ཀླུ་གདོན་
ཕོ་མོའི་ཚོགས། །ཟ་འདྲེ་ཤི་གཤེད་ལྟོག་འགོང་དབུལ་སྲི་དང་། །ལྟེ་ཕུར་ནག་མོ་
འདྲེ་སྲིན་དགུ་འཁོར་བཅས། །ཕོ་འདྲེ་མོ་གདོན་བཙན་འདྲེ་ལམ་འདྲེ་དང་།།
བྱིས་པའི་གདོན་ཆེན་བཅོ་ལྔ་ལོ་སྤར་སྨེ། །སྔགས་བཙན་བུད་མེད་གཅོད་པ་དམ་
ལས་འདས། །སྨོན་ལམ་ལོག་པའི་མཚམས་སྦྱོར་ངན་པ་ཡིས། །ལས་ངན་འདྲེ་
གྱུར་ཤི་འདྲེ་གསོན་འདྲེ་དང་། །བདག་ཅག་དཔོན་སློབ་བསྲུང་བྱ་མི་ནོར་ལ། །ཚེ་
རབས་འཁོར་བ་ཐོག་མ་མེད་པ་ནས། །ཟས་ནོར་སྲོག་གི་ལན་ཆགས་ཡོད་པ་
རྣམས༑ ༑ཟ་རེ་འཐུང་སྒོམ་བྱེད་པའི་འདྲེ་གདོན་བགེགས། །མ་ལུས་ལུས་པ་མེད་
པ་ཐམས་ཅད་ལ། །ཤ་རིན་ཁྲག་འཚབ་གླུད་གཏོར་འདི་འབུལ་ལོ། །དཀོན་
མཆོག་རྩ་གསུམ་རབ་འབྱམས་བདེན་པའི་མཐུས། །ཐམས་ཅད་མ་ལུས་ངོམས་
ཤིང་ཚིམ་གྱུར་ཅིག །བཀྲེས་སྐོམ་སྡུག་བསྔལ་ཀུན་ཞི་ཕན་སེམས་ལྡན། །མཐར་
ཐུག་བདག་གཞན་སངས་རྒྱས་ཐོབ་པར་ཤོག །ན་མཿསརྦ་ཏ་ཐཱ་ག་ཏཱ་སོགས་
སམ་བྷ་ར་ཧཱུྃ། ཅེས་རྫོང་འདེབས་བྱས་ལ་གླུད་གང་ཡིན་ལ་བརྒྱའམ་ཉེར་གཅིག་སོགས་གང་ནུས་
མཐར། ན་མོ་ཆོས་རྣམས་ཐམས་ཅད་རྒྱུ བསྟན་པ་ཡིན། ཞེས་བརྗོད་མཐར་མར་མེ་སྦར་
ལ་གཏོར་གླུད་ཁ་ཕྱིར་བསྐོར་ལ་བཞག བསྭོ་བསྐུལ་ལོ་འདྲེ་གདོན་འབྱུང་པོའི་ཚོགས། །
དཔོན་གཡོག་ཡང་སྤྲུལ་འཁོར་བཅས་ཀུན། །མི་ནོར་ལྷག་པའི་འདོད་ཡོན་
འདི༑ ༑ཁྱེར་ཅིག་བཞེས་ཤིག་ལྷ་འདྲེའི་ཚོགས། །བདག་དང་རྒྱུ་སྦྱོར་ཡོན་བདག་

གི༑ ༑ཚེ་རྐུན་སྲོག་བདུད་བགེགས་མ་བྱེད། །བཟུང་བ་ཐོང་ལ་བཅིངས་པ་ཁྲོལ།།
བསྡམས་པ་ཀློད་ལ་མནན་པ་ཁྱོག །བུ་ལོན་བྱང་ལ་ལན་ཆགས་བསྒྱུར་། །
མི་ལ་ན་ཚ་བར་ཆད་བསྒྱུར། །ཕྱུགས་ལ་གོད་ཁ་ཡམས་ནད་བསྒྱུར། །སྡེ་བརྒྱད་
བན་བོན་གནོད་པ་བསྒྱུར། །ནད་མུག་མཚོན་འཁྲུགས་གཡུལ་ངོ་བསྒྱུར། །སྤར་
སྨེ་ལོ་ཟླ་ཞག་དུས་ཀྱི། །སྐག་བདུད་གཤེད་གསུམ་བཟློག་ཅིག་བསྒྱུར། །དགྲ་
འདྲེའི་བསམ་སྦྱོར་ལོག་པ་བཟློག་ཅིག་བསྒྱུར། །ལམ་བསྟན་པ་ནི། ཧཱུྃ་ཧཱུྃ་རང་གཞན་
ཀུན་ལ་གནོད་བྱེད་འདྲེ་གདོན་བགེགས། །སྟོང་ཉིད་སྙིང་རྗེའི་མཆོད་སྦྱིན་མགྲོན་
རིགས་ཀུན། །ས་འོག་ས་སྟེང་ས་བླ་གར་གནས་ཀྱང་། །དགའ་མགུ་ངོམས་
པར་གྱིས་ལ་རང་གནས་སུ། །ཚད་མེད་སྟོང་ཉིད་དབྱིངས་སུ་འཇའ་ལྟར་གཤེགས།
ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ། སརྦ་བྷུ་ཏ་གཙྪགཙྪ༔ དགྲ་ཕྱོགས་སུའམ་གང་ཡིན་གནས་སུ་གོམ་
པ་བརྒྱ་དང་བརྒྱད་ཅུའི་ཕ་རོལ་དུ་བསྐྱལ་ལོ། བགེགས་ཚོགས་འབྱུང་པོ་མཐའ་ཡིས་རྒྱ་མཚོའི་ཕ་རོལ་
ཏུ་བསྐྲད་པར་བསམ་མོ། རོལ་མོ་དགུ་བརྡུང་བྱས་ལ་ཐུན་གྱི་བྲབ་གུ་གུལ་བདུག་ལ་བགེགས་སྔགས་ལ།
ཨོཾ་སུམ་བྷ་ནི་སོགས་བརྗོད་ལ་མཐར་སྲུང་འཁོར་བསྒོམ་པ་ནི། ཧཱུྃ་ཤར་ལྷོ་ནུབ་བྱང་སྟེང་
འོག་ཕྱོགས་མཚམས་ནས། །མི་གཡོ་གཤིན་རྗེ་རྟ་མགྲིན་བདུད་རྩི་འཁྱིལ། །མེ་
དཔུང་རྡོ་རྗེའི་གུར་ཁང་ཚྭ་ཚྭ་འཕྲོས། །མི་ནོར་བསྲུང་བྱ་ཐམས་ཅད་ཚུད་པར་
གྱུར༑ ༑བཛྲ་རཏྣ་པདྨ་ཀརྨ་ཛྭ་ལ་རཾ་བྷྲཱུྃ་རཀྵ་རཀྟ༔ ཅེས་བརྗོད་མཐར་ཚེ་འགུགས་དང་ཚེ་
བཟུངས་གང་བརྩོན་བྱའོ། །དེ་ནས་རང་གཞུང་ཡི་དམ་སྲུང་མའི་ཚོགས་བསངས་གཏོར་འབུལ་ཤིས་བརྗོད་བསྔོ་
སྨོན་བསྡུ་རིམ་བྱའོ། །ཨེ་མ་སེམས་ཅན་སྐྱེ་དགུ་སྙིང་རེ་རྗེ། །ཤཱཀ་ཐུབ་བསྟན་པའི་ཉི་མ་སྔོན་ནས་གཟིམ། །མི་ཕམ་

དུང་གི་ཟླ་བ་ཚེས་མ་གྱུར། །སྔར་བྱོན་པཎ་གྲུབ་རིག་འཛིན་གྲལ་དུ་བྱོན། །ཆོས་རྒྱལ་བཀའ་ཁྲིམས་དུང་གི་སྐལ་
བ་ཉམས། །ནག་ཕྱོགས་རྒྱལ་བློན་འབྱུང་པོའི་རྒྱལ་བསྟན་བཤིགས། །སྤྱོད་ངན་རང་བྱས་རྣམ་སྨིན་འབྱུང་པོའི་
གདོན་༑ ༑གཟའ་ཀླུ་རྒྱལ་བཙན་གཤིན་རྗེ་མ་མོའི་ཚོགས། །མི་ཕྱུགས་དར་ཡམས་བར་ཆད་བཟློག་པའི་ཕྱིར།།
དགོས་ཞེས་ཚིག་ཉུང་དོན་བསྡུས་གཏོ་འབུམ་འདི། །དེངས་སང་སྙིགས་མའི་སེམས་ཅན་ཕན་པའི་ཐབས།།
ཟབ་དོན་སྤྲོས་མེད་སྔགས་ཀྱི་རྣལ་འབྱོར་པས། །མ་འོང་གྲོང་ཆོག་གོམ་པའི་དུས་སྐབས་སུ། །ནན་ཏན་བསྐུལ་ངོར་
ཨོ་རྒྱན་ཆོས་འཕེལ་གྱིས། །ལྷ་རྫས་རིན་ཆེན་མཎྜལ་ཕུལ་ནས་ཞུས། །དུས་བཟང་དབྱར་ཟླ་ར་བའི་ཚེས་བརྒྱད་
ནས་། །བརྩམ་སྟེ་ཁོ་བོ་ར་ག་ཨ་སྱེ་ཡིས། །གཏོ་འབུམ་དོན་བསྡུས་གཏོ་སྣ་དྲུག་ཅུ་མཛད། །འགྲོ་ལ་ཕན་
ཕྱིར་ཐུགས་བསྐྱེད་སྨོན་ལམ་གྱིས། །སྔགས་ཆོག་ཨོ་རྒྱན་མགོན་ལ་སྤེལ་རེས་བྲིས། །དེངས་སང་དུས་འདིར་དུས་
བབ་དགོང་ཕྱིར་དུ། །ཕན་སེམས་བཟང་པོའི་སྐུལ་ནས་ལྡང་བའི་ཚེ། །གནམ་ཆོས་ཆགས་མེད་གཏོ་འབུམ་ནང་
ནས་སུ། །རྒྱས་འབྲིང་བསྡུས་གསུམ་དོན་བསྡུས་ཁྱེར་བདེ་བྲིས། །ཉེས་འགལ་བྱུང་ན་ཡི་དམ་ལྷ་ལ་བཤགས།།
འདི་ཕྱིས་སྒྲིབ་པར་མ་གྱུར་དངོས་གྲུབ་སྩོལ། །ཁོ་བོ་སྔགས་ཆོག་ཨོ་རྒྱན་མགོན་པོ་ཡི། །ངེས་མེད་རྣམ་སྤྲུལ་སྨོན་
ལམ་ལས་ཅན་གྱིས། །འདི་བྲིས་རྩོམ་པའི་དགེ་དེའི་འགྲོ་བ་ཀུན། །བར་ཆད་ཀུན་ཞི་འགྲོ་དོན་མཁའ་
ཁྱབ་ཤོག །སརྦ་མངྒལཾ།། །།
ནམ
༈ སྲིན་གླུད་ཕན་བདེའི་དཔལ་སྟེར་བཞུགས།།
ལུས་ལས་བསྒྲེས་པའི་ཟན་ཆང་ལ། །ཆང་བུ་གླུད་གཟུགས་ཤ་དུམ་བཅས། །བཞག་ལ་སྐྱབས་སེམས་ཚད་མེད་
རྗེས། །མདུན་གྱི་ནམ་མཁར་ཨེ་ཡི་དབུས། །བསྐལ་པའི་མེ་ཀློང་འཇམ་པའི་དབྱངས།།
ཁྲོས་པ་ནཱ་ག་རཀཱའི་སྐུ། །མངོན་སུམ་གསལ་བཏབ་མཆོད་ཅིང་བསྟོད། །བདག་
གི་གྲིབ་གདོན་སྲིན་གྱི་ནད། །ཞི་བར་མཛོད་ཅེས་གསོལ་བ་བཏབ། །ཐུགས་ཀར་

ཁྲུས་སོགས་ཉེར་མཁོ།
ཡེ་ཤེས་སེམས་དཔའ་སྤྲུལ། །དཀར་པོའི་ཐུགས་ཀར་ཕེ་ཡིག་ལ། །སྔགས་ཕྲེང་
གིས་བསྐོར་འོད་ཟེར་ནི། །དཀར་པོས་བདག་གི་ལུས་ནང་གང་། །ས་བདག་ཀླུ་ཡི་
གྲིབ་གདོན་ལས། །བསྐྱེད་པའི་ཡ་མ་ནད་ཀྱི་ཚོགས། །སྔོ་དམར་རླངས་པའི་རྣམ་
པར་ནི། །ཕྱིར་ཐོན་གླུད་རྫས་རྣམས་ལ་ཐིམ། །ལུས་ནང་བདུད་རྩིས་གང་བར་
བསམ༑ ༑འབྲུ་བཞིའི་སྔགས་ཤམ་ཡ་མ་དང་། རོ་ག་ཤནྟིཾ་ཀུ་རུ་ཡེ། སྭཱ་ཧཱ་ཞེས་སྦྱར་ཇི་འགྲུབ་བཟླ། དེ་
ནས་ཁྲོ་བོའི་རྒྱལ་པོ་ཡི། །ཐུགས་ཀའི་འོད་ཀྱིས་ལན་ཆགས་གདོན། །ཀུན་བཀུག་མདུན་དུ་འདུས་པར་བསམ།།
ཧཱུྃ། དཀོན་མཆོག་གསུམ་གྱི་བདེན་པ་དང་། །ཆོས་ཉིད་ཆོས་ཅན་རྟེན་འབྲེལ་
སྟོབས༑ ༑འཇམ་དཔལ་ནཱ་ག་རཀྵ་ཡི། །བྱིན་བརླབས་ཐུགས་རྗེ་ཆེན་པོའི་མཐུས།།
སྔོན་ལས་ཕྲལ་རྐྱེན་ལས་གྱུར་པའི། །གདོན་བགེགས་ལན་ཆགས་འབྱུང་པོའི་
ཚོགས༑ ༑མཆོད་སྦྱིན་གནས་འདིར་མཆིས་གྱུར་ཅིག །དམིགས་བྱའི་ཕུང་ཁམས་
སྐྱེ་མཆེད་དང་། །དབྱེར་མེད་གླུད་ཀྱི་གཏོར་མ་ནི། །ལན་ཆགས་བདག་པོའི་སྤྱོད་
ཡུལ་དུ། །འདོད་རྒུར་འཆར་བའི་རང་བཞིན་གཏེར། །མྱོང་གྲོལ་ཡེ་ཤེས་བདུད་རྩི་
འདི༑ །སྔོན་ལས་ཕྲལ་རྐྱེན་ལས་གྱུར་པའི། །ས་བདག་ཀླུ་གཉན་གྲེ་བོ་སོགས།།
ནད་དང་ཁྱད་པར་ཡ་མའི་ནད། །གཏོང་བ་ཀུན་ལ་ལེགས་འབུལ་ན། །འཇམ་དཔལ་
ཁྲོ་བོའི་རྒྱལ་པོ་ཡིས། །དཔང་པོ་མཛད་ནས་དེང་ཕན་ཆད། །བདག་གི་ལན་ཆགས་
བྱང་བར་མཛོད། །འགྲས་པ་བཟླུམ་ལ་མཁོན་པ་བྱང་། །གྲིབ་དང་མི་གཙང་
དབྱིངས་སུ་ཡལ། །ནད་གདོན་བར་ཆད་ཀུན་ཞི་ནས། །བདེ་སྐྱིད་ཆོས་འབྱོར་རྒྱས་
པ་དང་། །མཐར་ཐུག་གདོད་མའི་གཞི་དབྱིངས་སུ། །བྱང་ཆུབ་ཆེན་པོ་ཐོབ་པར་ཤོག།
སམ་བྷ་ར་སོགས་སྔགས་ཀྱིས་བསྔོ། །གྲངས་ཚར་རྗེས་སུ་གླུད་ཀྱི་ཚོགས། །གཞན་དུ་བསྒྱུར་ལ་གཙྪས་

གཤེགས༑ ༑མདུན་གྱི་ལྷ་ཉིད་རང་ལ་བསྟིམ། །མི་དམིགས་རྒྱས་གདབ་བསྔོ་སྨོན་བྱ། །དེ་ལྟར་བྱས་པས་སྲིན་
གྱི་ནད། །བཅོས་སྡུགས་མ་ལུས་ཞི་བྱེད་པའི། །མཆོག་ཏུ་ཕན་པའི་ཆོ་ག་ནི། །བདུད་རྩི་ལྟ་བུར་ཡིད་འོང་བ།།
མི་ཕམ་རྣམ་པར་རྒྱལ་བས་སྤེལ། །
༄༅། །འདིར་དུས་ཀྱི་ཐ་མ་ལ། སྡེ་བརྒྱད་སྤྱི་དང་ཁྱད་པར་མོ་འདྲེའི་རྐྱེན་གྱིས་ནོར་ཕྱུགས་ལ་ཁ་ཚར་གྲགས་པས་འཚེ་
བ་ན། དེའི་དུས་སུ་ཟབ་མོ་མདོས་ཀྱི་གདམས་པ་འདི་ལྟ་བུ་བྱས་ན་ཤིན་ཏུ་ཟབ་སྟེ། དེ་ཡང་མ་མོ་ནག་མོ་བུད་མེད་
གསུམ་གྱིས་བསྐོར་བ་ལ། བཤོས་བུ། ཕྱུགས་གླུད། ནམ་རྒྱང་། མདའ་འཕང་རིས། ལེགས་པར་འཛོམས་པར་འདུ་
བྱས་ནས། འདི་ལྟར་རང་ལྷའི་ང་རྒྱལ་གྱིས་མཆོད་པ་བྱིན་གྱིས་བརླབས། ཀྱཻ། སངས་རྒྱས་རྐང་གཉིས་
གཙོ་སྟེ་བདེན་པའི་མཆོག །སོགས་ཀྱིས་མདོས་མགྲོན་འགུགས་ལ། རིན་ཆེན་གླུད་མཆོག་འདོད་
པའི་ཡོན་ཏན་ལྔ། །མི་ཟད་ནམ་མཁའ་མཛོད་ཀྱི་གཏེར་གྱུར་པ། །ཕན་བདེ་ཟག་པ་
མེད་པའི་ལོངས་སྤྱོད་འདི། །ཐོག་མེད་འཁོར་བ་བུ་ལོན་ལན་ཆགས་བགེགས། །གདོན་
རིགས་འབྱུང་པོ་སྤྱི་དང་ཁྱད་པར་དུ། །ནོར་ཕྱུགས་དཀར་ལ་རློམ་པ་མོ་འདྲེ་ནི། །མི་
ལ་དངོས་སུ་བརྫུ་ཞིང་མཚན་ལ་རྒྱུ། །དྲི་ཟ་གཤེད་འཁྱམས་འགོང་པོ་རྣམས་ལ་བསྔོ།།
ཐོག་མེད་འཁོར་བར་བསགས་པའི་བུ་ལོན་བྱང་། །དགའ་བདེ་ཚད་མེད་བྱམས་པའི་
སེམས་དང་ལྡན། །པད་འབྱུང་བེ་རོ་ཙཱ་ནའི་བཀའ་བཞིན་དུ། །འཁོར་འདིར་མ་གནོད་
རང་རང་གནས་སུ་སོངས། །ཀྱེ། བསད་བྱ་གསོད་བྱེད་བསད་བྱའི་སྦྱོར་བ་དང༌།།
མཐའ་མར་སྲོག་གི་དབང་པོ་འགགས་པ་ཡང་། །མི་བདེན་སྒྱུ་མ་རྨི་ལམ་ལྟ་བུ་
སྟེ༑ ༑བདེན་པས་སྟོང་པ་སྤྲོས་བྲལ་ཆོས་ཀྱི་དབྱིངས། །བརྐུ་བྱ་རྐུ་བྱེད་བརྐུ་བའི་སྦྱོར་
བ་དང་། །མཐའ་མར་བརྐུས་པའི་ནོར་རྫས་ཐོབ་པ་ཡང་། །མི་བདེན༴ བདེན་
པས༴ གནོད་བྱ་གནོད་བྱེད་གནོད་པའི་སྦྱོར་བ་དང་། །མཐའ་མར་གནོད་པའི་ཟུག་

རྔུ་འབབ་པ་ཡང་། །མི་བདེན་སྒྱུ་མ བདེན་པས༴ དེ་ལྟར་རྣམ་མང་སྲིད་དང་ཞི་
བའི་ཆོས། །ཡུལ་དང་ཡུལ་ཅན་གཉིས་སུ་འཛིན་པའི་བློ། །མི་བདེན་སྒྱུ་མ༴ བདེན་
པས་སྟོང་པཌ དབྱིངས་ལ་ཡེ་ནས་འགྱུར་བ་མེད་ན་ཡང་། །རྣམ་རྟོག་རིག་པའི་རྩ་ལ་
ཅི་ཡང་སྲིད། །མི་སྲིད་སྲིད་པ་ཆགས་པའི་བསྐལ་པ་འདིར། །ཡང་དག་རྒྱལ་མཆོག་
ཤཱཀྱའི་བསྟན་པ་འབྱུང་། །བསྟན་པ་དེ་ལ་ཆེ་བ་རིག་འཛིན་གཙོ། །རྒྱལ་མཆོག་རྡོ་རྗེ་
ཐོད་ཕྲེང་རྫུ་འཕྲུལ་ངོམས། །གངས་ཆེན་བདེ་བ་བསྟན་པའི་སྒྲོན་མེ་སྦར། །རྒྱ་བོད་
མཁས་དང་གྲུབ་པའི་ཉི་མ་ཤར། །དེ་ལས་ཁྱད་འཕགས་རྣམ་སྣང་ལོ་ཙ་བྱོན། །རིག་
འཛིན་ཨོ་རྒྱན་བརྒྱུད་པར་བཅས་པ་ཡིས། །བརྩེ་བའི་ཐུགས་རྗེ་ཆེན་པོའི་དེད་དཔོན་
གྱིས༑ ༑ནུས་མཐུའི་གྲུ་ལ་འགྲོ་ཀུན་མཉམ་པར་བཀོད། །དེ་དུས་སྣང་སྲིད་ལྷ་འདྲེ་
དམ་ལ་བཏགས། །ཆོས་དབྱིངས་དྲི་མ་མེད་པའི་བདེན་པ་དང་། །ཆོས་ཅན་རྟེན་འབྲེལ་
མི་བསླུའི་ཆོས་བཤད་དེ། །འཇིག་རྟེན་རྣམ་པར་རྒྱུ་བའི་འདྲེ་མོ་ཁྱོད། །ཡུལ་ཀུན་
འགྲིམ་ཞིང་ནོར་ཕྱུགས་རྣམས་ལ་འཚེ། །དཀར་ལ་རློམ་ཞིང་མཚན་མོ་ཀུན་ཏུ་རྒྱུ།།
ཇི་ལྟར་ཁྱོད་ལ་རྡོ་རྗེའི་བཀའ་བཞིན་དུ། །ཐ་ཚིགས་བསྐུལ་བས་མདོས་དང་ཡས་
འབུལ་ཏེ། །འཚེ་བའི་བསམ་ངན་འདོར་བའི་རྟེན་འབྲེལ་བྱས། །དེང་ནས་ཁྱོད་ཀྱིས་
ཕྱུགས་ནད་སྤྱི་དང་ནི། །ཁ་ཚར་གྲགས་པའི་ནད་འདི་མྱུར་དུ་ཆོད། །ཕྱིན་ཆད་གཏན་
ནས་འཚེ་བར་མ་བྱེད་ཅིག །གལ་ཏེ་བསྒོ་བའི་དམ་འདི་ལས་འདའ་ན། །དུས་གསུམ་
ཁྲོ་བོའི་ཕྲིན་ལས་རྡོ་རྗེའི་མེ། །འབར་བའི་ཕུར་བུའི་རྣམ་པར་ཁྱོད་གཙུག་ཏུ། །ཤིན་
ཏུ་བསྲེགས་ཤིང་ཉམས་པར་འགྱུར་བ་ཡིན། །དེ་བས་པད་འབྱུང་རྗེ་དང་བེ་རོ་ཡིས།།
བཀའ་བསྒོས་བཞིན་དུ་མདའ་བར་མ་བྱེད་ཅིག །ན་མསརྦ་ཏ་ཐ་ག་ཏཌ དབྱིངས་

ལས་སྤྲུལ་པ་སྒྱུ་མའི་རོལ་པ་ནི། །མི་ཟད་འདོད་འབྱུང་ཟས་ནོར་འདོད་དགུའི་དཔྱིད།།
སྦྱིན་བདག་མི་ཕྱུགས་ཡུལ་གཞིའི་ལོངས་སྤྱོད་ལས། །འབུམ་ཕྲག་འཕགས་པ་མདོས་
ཀྱི་ཡོ་བྱད་འདི། །ཁྱེར་ལ་རྒྱ་མཚོའི་ཕ་རོལ་འགྲོ་བར་གྱིས། །ཁྱོད་ཉིད་མཐོང་བའི་ཇི་
བཞིན་ཡིད་ཀྱིས་བལྟས། །གནས་ལུགས་གསལ་བ་ཇི་བཞིན་སྨྲེང་གིས་བཀྲོལ།།
བཀའ་དང་བདེན་པ་ཆོ་གའི་མཐུ་རྫོགས་པས། །མྱུར་དུ་མ་འདུག་རང་རང་གནས་
སུ་སོང་། །ཞེས་ཡས་ལམ་དུ་འཕང་། ཕྱི་ནས་ཡུངས་ཀར་བྲབ་སྟེ། བདག་ཉིད་ལས་ཀྱི་དབང་དྲག་ཆེ་མཆོག་ཀི་ལ་
ཡར་གསལ་བའི་སྤྱི་གཙུག་ཏུ་བེ་རོ་དང་པད་འབྱུང་བསྒོམ། མཆན། སྐུ་ལས་སྤྲོས་པའི་ཕུར་བུ་འབར་བའི་ཚོགས་འགྲིལ་
བས། གང་དག་ཕྱི་འཁུན་ཀླད་པར་ཐེབ་ནས་མེ་འབར་བས་ལུས་བསྲེག་པར་བསམ་ལ། ཨོཾ་བཛྲ་ཀི་ལི་
ཀཱི་ལ་ཡ་ཧཱུྃ་ཕཊ། མོ་འདྲེ་འབྱུང་པོ་ཐམས་ཅད་ལ་འབར་བའི་ཕུར་བུས་ཐོབ་ཅིག་མཱ་
ར་ཡ་ཕཊ། བཟླའོ། ཧཱུྃ། འབར་བའི་བཀའ་ལས་མདའ་བ་རྡོ་རྗེའི་མེས། །བསྲེག་
ཅིང་གང་དག་འགྲོ་ན་དགྱེས་པར་སོང་། །ཆོས་ཉིད་དྲི་མེད་དབྱིངས་ནི་ཡེ་ཤེས་སྐུ།།
ཆོས་ཅན་རྟེན་འབྲེལ་རོལ་པ་གཟུགས་ཀྱི་སྐུ། །སྐུ་གཉིས་ཟུང་དུ་འཇུག་པ་དཔའ་
བོ་ཆེ། །མི་འདའ་རྡོ་རྗེ་ཐོད་ཕྲེང་འཁོར་བཅས་དང་། །རྣམ་སྣང་ལོ་ཙཱའི་བདེན་པ་ཆེན་
པོ་ཡིས། །གནོད་པའི་འབྱུང་པོ་ལོག་པའི་བསམ་པ་ཤིག །སྦྱོར་ངན་ཕྱུགས་ཡམས་
ད་ལྟ་ཉིད་དུ་ཆོད། །མི་ཕྱུགས་གཡང་ཆགས་འདོད་དགུའི་རྟེན་ཕུར་ཚུགས། །བཀྲ་
ཤིས་རྡོ་རྗེའི་ར་བའི་གནས་འདིར་འཁོད། །འགྱུར་བ་མེད་པ་བྱིན་རླབས་ཕྱག་རྒྱས་
ཐོབ༑ །མི་ཤིགས་ཚེ་གཡང་འདོད་རྒུའི་བཅུད་ཕོབ་ཅིག །སིདྡྷི་དང་བཀྲ་ཤིས་བརྗོད། ནས་ཀྱིས་
ཕྱུགས་ཀྱི་གནས་སླས་མལ་སོགས་ཐམས་ཅད་ལ། འཐོར་བས་ཕྱུགས་ནད་ཁ་ཚ་ཆད་པར་འགྱུར་རོ། །ཟླ་དྲུག་ཚེས་
གསུམ་ལ་རྨི་ལམ་ལྟར་བློ་གྲོས་དྲི་མེད་ཀྱིས་བྲིས་པ་མངྒ་ལཾ། །དགེའོ། །དགེའོ།། དགེའོ།། །།

༈ གླུད་གཏོར་ལ།།
ཨོཾ་ཨམྲྀ་ཏས་བསངས། སྭ་བྷ་ཝས་སྦྱངས། སྟོང་པའི་ངང་ལས་བྷྲུཾ་ཡིག་ཡོངས་གྱུར་
ལས༑ །ཡིད་འོང་མཛེས་ལྡན་ལོངས་སྤྱོད་ཟད་མེད་པའི། །རང་རང་མཁོ་དགུའི་
དཔལ་དང་ལྡན་པར་གྱུར། །སྔགས་དྲུག་ཕྱག་དྲུག་གམ་ནམ་མཁའ་མཛོད་ཀྱི་སྔགས་ཀྱིས་བྱིན་གྱིས་
བརླབས། ན་མོ་བདག་གིས་བསམ་པའི་སྟོབས༴ གྱུར་ཅིག །གླུད་འགུག་ནི། དཀོན་མཆོག་
རྩ་གསུམ་རབ་འབྱམས་བདེན་སྟོབས་ཀྱིས། །འདྲེ་སྲིན་གཤེད་འཁྱམས་གནོད་
བྱེད་མི་མ་ཡིན། །བདག་ཅག་མི་ནོར་སྲུང་བྱ་ཐམས་ཅད་ལ། །གནོད་ཅིང་འཚེ་
བར་བྱེད་པ་གང་ཡིན་པ། །ས་འོག་ས་སྟེང་ས་བླར་གར་གནས་ཀྱང་། །དམིགས་
པའི་གླུད་གཟུགས་འདི་དང་དབྱེར་མེད་ཁུག །ཊ་ཀི་ཧཱུྃ་ཛ༔ ཞེས་ལན་གསུམ་བརྗོད། སཾ་
བྷ་ར་དང་། མཚན་བཞི་བརྗོད། རྫོངས་འདེབས་བསྔོ་བ་ནི། ཧཱུཾ། བདེ་གཤེགས་རིན་ཆེན་མིང་དང་
གཟུགས་མཛེས་དང་། །འབྱམས་ཀླས་འཇིགས་ཀུན་བྲལ་ལ་ཕྱག་འཚལ་ལོ།།
བགེགས་ཆེན་བཞི་དང་སྟོང་ཕྲག་བརྒྱད་ཅུའི་གདོན། །རྒྱལ་སྲིན་དམ་སྲི་རྒྱ་འདྲེ་
ཡུལ་འདྲེ་དང༌། །སྲིད་པའི་འཁྲུགས་འདྲེ་ཐན་སྐྱ་ཉི་ཤུ་གཅིག །མི་ཁ་བྲ་མཆུ་ཀླུ་
གདོན་ཕོ་མོའི་ཚོགས། །ཟ་འདྲེ་ཤི་གཤེད་ལྟོག་འགོང་དབུལ་སྲི་དང་། །ལྟེ་ཕུར་
ནག་མོ་འདྲེ་སྲིན་འཁོར་བཅས་དགུ །ཕོ་གདོན་མོ་གདོན་བཙན་འདྲེ་ལམ་འདྲེ་
དང་༑ ༑བྱིས་སྦས་གདོན་ཆེན་བཅོ་ལྔ་ལོ་སྤར་སྨེ། །སྔགས་བཙུན་བུད་མེད་གཅོད་
པ་དམ་ལས་འདས། །སྨོན་ལམ་ལོག་པའི་མཚམས་སྦྱོར་ངན་པ་ཡིས། །ལས་
ངན་འདྲེར་གྱུར་ཤི་འདྲེ་གསོན་འདྲེ་རྣམས། །བདག་ཅག་དཔོན་སློབ་བསྲུང་བྱ་
ཐམས་ཅད་ལ། །ཚེ་རབས་འཁོར་བ་ཐོག་མ་མེད་པ་ནས། །ཟས་ནོར་སྲོག་གི་ལན་

ཆགས་ཡོད་པ་རྣམས། །ཟ་རེ་འཐུང་སྐོམ་བྱེད་པའི་འདྲེ་གདོན་བགེགས། །མ་
ལུས་ལུས་པ་མེད་པ་ཐམས་ཅད་ལ། །ཤ་རི་ཁྲག་མཚོ་གླུད་གཏོར་འདི་འབུལ་
ལོ། །དཀོན་མཆོག་རྩ་གསུམ་བཀའ་ཡི་བདེན་པའི་མཐུས། །ཐམས་ཅད་མ་ལུས་
ངོམས་ཤིང་ཚིམ་གྱུར་ཅིག །བཀྲེས་སྐོམ་སྡུག་བསྔལ་ཀུན་ཞི་ཕན་སེམས་ལྡན། །
མཐར་ཐུག་རང་བཞིན་སངས་རྒྱས་ཐོབ་པར་ཤོག །སཾ་བྷ་ར་དང་མཚན་བཞི། ལན་ཆགས་བསྔོ་
ཐབསཞི། ཆངས་བུ་ཚིག་པ་དང་པོ་ནི། །གསེར་དངུལ་དུང་གཡུ་བྱུ་རུ་སོགས། །རིན་
ཆེན་སྣ་ཚོགས་བྱིན་གྱིས་བརླབས། །སྔོན་གྱི་ལན་ཆགས་བསྙགས་པ་དང་། །
འཕྲལ་དུ་གླུད་ལ་རེ་བ་ཡི། །གནོད་བྱེད་འབྱུང་པོ་ཐམས་ཅད་ལ། །རིན་ཆེན་སྣ་
ཚོགས་ལན་ཆགས་འཇལ། །བུ་ལོན་སོད་ལ་ལན་ཆགས་བྱང་། །གདུག་སེམས་
གནོད་པ་ཞི་བར་མཛོད། །ཆངས་བུ་ཚིག་པ་གཉིས་པ་ནི། །གྲོ་ནས་སྲན་མ་འབྲས་
ལ་སོགས། །འབྲུ་ཡི་བང་མཛོད་བྱིན་གྱིས་བརླབས། །སྔོན་གྱི་ལན་ཆགས་བསྙགས་
པ་དང་། །འཕྲལ་དུ་གླུད་ལ་རེ་བ་ཡི། །གནོད་བྱེད་འབྱུང་པོ་ཐམས་ཅད་ལ། །འབྲུ་
སྣ་དགུ་ཡི་ལན་ཆགས་འཇལ། །བུ་ལོན་སོད་ལ་ལན་ཆགས་བྱང་། །གདུག་སེམས་
གནོད་པ་ཞི་བར་མཛོད། །ཆངས་བུ་ཚིག་པ་གསུམ་པ་འདི། །ཕྲུག་རས་གོས་དང་
གོ་མཚོན་སོགས། །ལྷབ་ལྷུབ་གོས་མཛོད་བྱིན་གྱིས་བརླབས། །སྔོན་གྱི་ལན་
ཆགས་བསྙགས་པ་དང་། །འཕྲལ་དུ་གླུད་ལ་རེ་བ་ཡི། །གནོད་བྱེད་འབྱུང་པོ་
ཐམས་ཅད་ལ། །ལྷབ་ལྷུབ་གོས་མཚོན་ལན་ཆགས་འཇལ། །བུ་ལོན་སོད་ལ་
ལན་ཆགས་བྱང་། །གདུག་སེམས་གནོད་པ་ཞི་བར་མཛོད། །ཆངས་བུ་ཚིག་པ་བཞི་
པ་འདི། །ཇ་ཆང་ཤ་མར་ཐུད་ཟན་སོགས། །བཟའ་བཏུང་སྣ་ཚོགས་བྱིན་གྱིས་

བརླབས། །སྔོན་གྱི་ལན་ཆགས་བསྙགས་པ་དང་། །འཕྲལ་དུ་གླུད་ལ་རེ་བ་ཡི། །
གནོད་བྱེད་འབྱུང་པོ་ཐམས་ཅད་ལ། །བཟའ་བཏུང་སྣ་ཚོགས་ལན་ཆགས་འཇལ། །
བུ་ལོན་སོད་ལ་ལན་ཆགས་བྱང་། །གདུག་སེམས་གནོད་པ་ཞི་བར་མཛོད། །
ཆང་བུ་ཚིག་པ་ལྔ་པ་འདི། །རྟ་ལུག་འབྲི་གཡག་བ་གླང་སོགས། །དུད་འགྲོའི་
མཛོད་དུ་བྱིན་གྱིས་བརླབས། །སྔོན་གྱི་ལན་ཆགས་བསྙེགས་པ་དང་། །འཕྲལ་དུ་
གླུད་ལ་རེ་བ་ཡི། །གནོད་བྱེད་འབྱུང་པོ་ཐམས་ཅད་ལ། །དུད་འགྲོ་སྣ་ཚོགས་ལན་
ཆགས་འཇལ། །བུ་ལོན་སོད་ལ་ལན་ཆགས་བྱང་། །གདུག་སེམས་གནོད་པ་ཞི་
བར་མཛོད། །མཐེབ་ཀྱུ་ཡུལ་ཞིང་མཁར་ཁང་དང་། །ཟངས་ལྕགས་ར་གན་
མཁར་བ་སོགས། །རིན་ཆེན་སྣོད་དུ་བྱིན་གྱིས་བརླབས། །སྔོན་གྱི་ལན་ཆགས་
བསྙེགས་པ་དང་། །འཕྲལ་དུ་གླུད་ལ་རེ་བ་ཡི། །གནོད་བྱེད་འབྱུང་པོ་ཐམས་
ཅད་ལ། །ཡུལ་ཁམས་ཁང་ཞིང་ལན་ཆགས་འཇལ། །བུ་ལོན་སོད་ལ་ལན་
ཆགས་བྱང་། །གདུག་སེམས་གནོད་པ་ཞི་བར་མཛོད། །རང་གི་ལུས་ལ་དཔེ་ལོང་
ལ། །གཞན་ལ་གནོད་པ་མ་བྱེད་ཅིག །བྱང་ཆུབ་སེམས་དང་ལྡན་གྱུར་ཅིག །ཕྱིན་
ཆད་འདི་རུ་མ་འཁོར་ཅིག །རང་རང་བདེ་བའི་གནས་སུ་དེངས། །ཞེས་འདིའང་ར་
གསས་ཀྱིས་སྦྱར་བའོ།། ༈ ཏིང་ལོ་སྦར། གླུད་ཁ་ཕྱིར་བསྟན། བསྭོ། བསྐུལ་ལོ་འདྲེ་གདོན་འབྱུང་
པོའི་ཚོགས། །དཔོན་གཡོག་ཡང་སྤྲུལ་འཁོར་བཅས་ཀུན། །མི་ལས་ལྷག་པའི་
གླུད་གཏོར་འདི། །ཁྱེར་ཅིག་བཞེས་ཤིག་ལྷ་འདྲེའི་ཚོགས། །བདག་དང་རྒྱུ་
སྦྱོར་ཡོན་བདག་གི །ཚེ་དང་སྲོག་ལ་བགེགས་མ་བྱེད། །བཟུང་བ་ཐོང་ལ་
བཅིངས་པ་ཁྲོལ། །བསྡམ་པ་ལྷོད་ལ་མནན་པ་ཁྱོག །བུ་ལོན་སོད་ལ་ལན་

ཆགས་བྱང་། །མི་ལ་ན་ཚ་བར་ཆད་སྒྱུར། །ཕྱུགས་ལ་གོད་ཁ་བར་ཆད་སྒྱུར། །སྡེ་
བརྒྱད་བན་བོན་གནོད་པ་སྒྱུར། །ནད་མུག་མཚོན་འཁྲུག་གཡུལ་ངོ་སྒྱུར། །སྤར་སྨེ་
ལོ་ཟླ་ཞག་དུས་ཀྱི། །གེགས་བདུད་གཤེད་གསུམ་བཟློག་ཅིག་སྒྱུར། །དགྲ་
འདྲེའི་བསམ་སྦྱོར་ངན་པ་བཟློག་གྱུར་ཅིག །ལམ་བསྟན་ནི། ཧཱུྃ་ཧཱུྃ། རང་གཞན་
ཀུན་ལ་གནོད་བྱེད་འདྲེ་གདོན་བགེགས། །སྟོང་ཉིད་སྙིང་རྗེའི་ཡུལ་གྱུར་མགྲོན་
རིགས་ཀུན། །ས་འོག་ས་སྟེང་ས་བླར་གར་ཡིན་ཀྱང་། །དགའ་མགུ་ངོམས་པར་
གྱིས་ལ་རང་གནས་སུ། །ཚད་མེད་སྟོང་ཉིད་དབྱིངས་སུ་འཇའ་ལྟར་གཤེགས།།
ཧཱུྃ་ཧཱུྃ་ཧཱུྃ། ཕཊ་ཕཊ་ཕཊ། སརྦ་བྷུ་ཏ་གཙྩ གང་དག་གདུག་ཅིང་རྩུབ་པའི་སེམས་
འཆང་བ་ཐམས་ཅད་འདིར་མ་གནས་པར་གཞན་དུ་དེངས་ཤིག གལ་ཏེ་མི་འགྲོ་
ན་ཁྲོ་བོ་ཡེ་ཤེས་ཀྱི་རྡོ་རྗེ་མེ་རབ་ཏུ་འབར་བས་བགེགས་ཁྱེད་རྣམས་ཀྱི་མགོ་བོ་
ཚལ་བ་བརྒྱར་འགས་པར་འགྱུར་ཏ་རེ། ཨོཾ་སུཾ་བྷ་ནི་དྲགས་སྔགས་བརྗོད། གུ་གུལ་བརྡུག
ཡུངས་ཀར་གྱི་བྲབ་ཅིང་ཕྱིར་བསྐྲད། བཟློག་པ་བྱ། བསྲུང་འཁོར་ནི། བགེགས་ཚོགས་ལོག་པར་
འདྲེན་པ་ཐམས་ཅད་ཕྱིར་བསྐྲད། འོད་ཟེར་དང་ཁྲོ་ཚོགསརྣམས་ཚུར་འདུས། བཛྲ་
རཀྵ་རཀྟ་ཞེས་བརྗོད་པས། སྟེང་འོག་ཕྱོགས་མཚམས་ཐམས་ཅད་རྡོ་རྗེའི་ས་གཞི་
ར་དྲྭ་བ་གུར་བླ་རེ་ཡེ་ཤེས་ཀྱི་མེ་དཔུང་མཐའ་མེད་དུ་འཕྲོས་པས་བཅིངས་ཏེ་
ཅིས་ཀྱང་མི་ཆོད་མི་ཤིགས་པའི་བདག་ཉིད་དུ་གྱུར་བར་བསམ། བཀྲ་ཤིས་ཅི་རིགས་བྱའོ།།

༄༅། །བླ་བླུ་བསྡུས་པ་འཆི་མེད་སྲོག་སྦྱིན་བཞུགས་སོ། །
༄༅། །རྩ་གསུམ་ཚེ་ཡི་ལྷ་ལ་ཕྱག་འཚལ་ལོ། །འདིར་བླ་བླུ་བསྡུས་པ་བྱ་ན། རིན་ཆེན་སྣོད་དུ་ངར་མི་ཆངས་
བུ་ཏིང་ལོ་ལ་གླུད་རྫས་འཕན་བཀྲ་སོགས་མཛེས་པར་བྱས་ལ། ཆུ་སྣའི་ནང་དུ་བླ་ལུག་གི་ཕོ་བ་སོགས་སུ་ཕོ་
མོའི་སྐྱེ་མཆེད་དོད་པར་བཟོས་ལ་གྲོ་ག་འམ་ཤོག་བུར་གསེར་རམ། གུར་གུམ་མམ། མཚལ་གྱིས་བསྒྲུབ་
བྱའི་མིང་བྱང་བྲིས་པ་དང༌། བླ་གཡུ་འོད་འབར་བ། ནས་དཀར་ལོ་གྲངས་སམ། འབྲུ་བདུན་དར་དམར་
གྱིས་དྲིལ་བ་ཤོག་བུར་བཅུག་ནས་བླ་ལུག་གི་ཁོག་ཏུ་གཞག་པ་དང་། ཡང་ན་བླ་ལུག་གི་རྒྱབ་ཏུ་མིང་བྱང་སྦྱར།
ཚེ་རྟེན་མདའ་དར་བཤམས། གཞན་ཡང་ཡི་དམ་གྱི་གཏོར་མ་བསྐང་རྫས་སོགས་ཇི་འབྱོར་འདུ་བྱས་ཤིང་ལས་
གཞུང་བསྲིངས་ནས། བསྙེན་པའི་མཐར། རང་ཉིད་ལྷའི་འོད་ཟེར་མགྱོགས་མའི་
ཚོགས་ཀྱིས་དམིགས་བྱའི་བླ་ཚེ་ཆད་ཉམས་ཡར་བ་བརྐུས་པ་ཐམས་ཅད་
བསྡུས་ནས་རྟེན་དང་བསྒྲུབ་བྱར་ཐིམ་པར་བསམ་ལ། སྔགས་གཤམ་དུ། ཨོ་
རྫ་བ་རྫབ་རྫུ་བ་རྔུབ་བྷི་ཏ་སློང་སློང་ཚྭ་ཁུག་ཛ་ཛ། ཞེས་ཅི་མང་དང་མཐར་ཚེ་
འགུགས་ཅི་རིགས་བཟླས་ནས་ཡས་རྣམས་བྱིན་གྱིས་བརླབས་ལ། ན་མོ། མཆོག་གསུམ་རྩ་
གསུམ་བྱིན་རླབས་དང་། །ཁྱད་པར་ཡི་དམ་ལྷ་མཆོག་མཐུས། །དམིགས་
བྱའི་བླ་ཚེ་རྐུ་འཕྲོག་བྱེད། །ལན་ཆགས་གདོན་ཀུན་འདིར་ཁུག་ཅིག །
སྔགས་ཤམ་དུ། སརྦ་ལོ་ཀ་བིགྷ་ནན་ཨ་ཀར་ཡ་ཛ་ཛཿ ལན་གསུམ། འབྲུ་གསུམ་མཚན་
བཞི་སཾ་བྷ་རས་བསྔོས་ལ ཧཱུྃ། ཁྱེར་ཅིག་ཁྱེར་ཅིག་སྟོབས་ལྡན་རྣམསཿ སྲེད་
དང་ཆགས་དང་ཞེན་པ་དང་༔ དྲན་དང་གཟུང་དང་བསམ་དང་རེག༔ ལྷོད་

དང་ཞི་དང་གྲོལ་པར་མཛོད༔ ཧཱུྃ། སྟོང་གསུམ་སྟོང་གི་འཇིག་རྟེན་གྱི།།
སྟེང་འོག་ཕྱོགས་མཚམས་བླ་བདུད་ནི། །ཕྱོགས་སྐྱོང་འབྱུང་པོ་གདོན་
གྱི་ཚོགས། །སྤར་སྨེ་ལོ་སྐོར་ས་བདག་སྡེ། །ཕྱོགས་དུས་གནས་ཤིང་རྒྱུ་
བ་ཡི། །སྣང་སྲིད་སྡེ་བརྒྱད་དྲེགས་པའི་ཚོགས། །གཉུག་མར་གནས་དང་
གློ་བུར་ལྷགས། །སྔོན་ལས་འཕྲལ་རྐྱེན་ལས་གྱུར་པའི། །རྒྱུ་སྦྱོར་ཡོན་གྱི་
བདག་པོ་ཡི། །བླ་ལ་རྐུ་ཞིང་ཚེ་ལ་རློམ། །སྲོག་ལ་གནོད་པའི་གདོན་
བགེགས་རིགས། །མ་ལུས་འཁོར་དང་བཅས་པ་ལ། །རྒྱུ་སྦྱོར་མིའུ་གླུ་
བའི་ཕྱིར། །ངར་མི་སྣ་ཚོགས་རྒྱན་གྱིས་མཛེས། །ཏིང་འཛིན་སྔགས་རྒྱས་
བྱིན་བརླབས་པས། །ཁམས་དང་སྐྱེ་མཆེད་ལྷུན་གྱིས་གྲུབ། །བཀྲག་དང་
གཟི་མདངས་འོད་ཟེར་འབར། །འདོད་ཡོན་དཀོར་ཆ་མ་ཚང་མེད། །
འཛད་མེད་ནམ་མཁའ་མཛོད་དུ་འཁྱིལ། །ཕུན་ཚོགས་བདེ་བསྐྱེད་དྭངས་
རེ་སྤྲོ། །མི་ལས་ཆེས་ལྷག་གླུད་བཟང་འདི། །སྣང་སྲིད་ལྷ་འདྲེའི་ཕྱག་
ཏུ་འབུལ། །འབུལ་བ་བདག་གིས་མ་ནོར་ལ། །བཞེས་པ་ཁྱོད་ཀྱིས་མ་ནོར་
ཅིག །ཞི་ཞིང་ཕན་པའི་སེམས་ཀྱིས་ནི། །བུ་ལོན་ལན་ཆགས་བྱང་བ་
དང༌། །འཁོན་འགྲས་འཁྲུགས་པ་འདུམ་པ་དང་། །གནོད་འཚེ་གདུག་
རྩུབ་ཞི་ནས་ཀྱང་། །བླ་ཚེ་བརྐུས་ཕྲོགས་ཡར་བ་ཀུན། །ད་ལྟ་ཉིད་དུ་སོར་
ཆུད་དེ། །ཞི་དང་བཀྲ་ཤིས་བདེ་ལེགས་མཛོད། ཚར་ཅི་རིགས་རྗེས། རང་གི་
ཐུགས་ཀས་འོད་ཟེར་བདུད་རྩིའི་རང་བཞིན་ཅན་དཀར་པོ་འཕྲོས། གདོན་

བགེགས་རྣམས་ལ་ཕོག་པས་ཞི་བ་བྱང་ཆུབ་ཀྱི་སེམས་དང་ལྡན་པར་གྱུར།
འོད་ཚུར་འདུས་པས་བླ་ཚེ་ཉམས་པ་ཐམས་ཅད་འོད་དང་ཐིག་ལེ་ཡི་གེའི་
རྣམ་པར་རྟེན་དང་བསྒྲུབ་བྱར་ཐིམ་པས་བླ་ཚེ་སོར་ཆུད། བཀྲག་མདངས་
རྒྱས་ཤིང་བརྟན་གཡོའི་ཚེ་བཅུད་ཐོབ་པར་བསམ་ལ། མདའ་དར་གཡབ་ཅིང་ཚེ་
འགུགས་མཐར་གོང་སྔགས་ཅི་རིགས་བཟླ། སྤྲོ་ན་འདིར་བླ་འཕྱོང་སྦྱར། མཆན། ན་མོ་མཆོག་གསུམ་
རྩ་བ་གསུམ་གྱི་བྱིན་རླབས་དང་། །དྲང་སྲོང་རིག་འཛིན་ལྷ་ཡི་བདེན་
ཚིག་དང༌། །རྟེན་ཅིང་འབྲེལ་འབྱུང་སླུ་བ་མེད་པ་ཡིས། །རྟེན་འབྲེལ་
ལེགས་ཉེས་མ་འདྲེས་གསལ་གྱུར་ཅིག ཅེས་དང་། ཡེ་དྷར་བཟླ་བཞིན་བླ་ལུག་
བསྐོར་བས་རྟེན་ལ་ཁ་ཕྱོགས་ན་ཁུགས་པའི་རྟགས་སོ། །གཅིག་གིས་མ་བྱུང་ན་ལན་གསུམ་བར་དུ་བརྟག དེ་
བཞིན་སྤྲོས་པ་བྱེད་ན། སྲང་མདའ་གང་མཐོ་དང་། ཤོ་དཀར་ནག་གང་རྒྱལ་དང་། ཆུ་ནང་རྡེའུ་དཀར་ནག་གང་
ལོན་ཀྱང་གཞུང་གཞན་བཞིན་དུ་བརྟག་གོ །དེ་ནས་གླུད་རྫོང་བཏབ་ལ། མཚན་བཞི་དང་སྔགས་ཀྱིས་བསྔོས་ལ།
ཁྱེར་ཅིག་ཁྱེར་ཅིག་སྟོབས་ལྡན་རྣམས༔ སྲེད་དང་ཆགས་དང་ཞེན་པ་དང་༔
དྲན་དང་གཟུང་དང་བསམ་དང་རེག༔ ལྷོད་དང་ཞི་དང་གྲོལ་བར་མཛོད༔
ཅེས་བརྗོད་མཐར། མཆོད་སྦྱིན་གནས་འདིར་གང་ལྷགས་པའི། །འབྱུང་པོ་
ས་འོག་རྒྱུ་བ་དང༌། །གང་ཡང་ས་སྟེང་འཁོད་པ་དང་། །ས་བླར་རྒྱུ་བ་
གང་ཡིན་པ། །མགུ་བར་གྱིས་ལ་རང་གནས་སུ། །ཐམས་ཅད་ཐ་དད་
འགྲོ་བར་གྱིས། །སརྦ་བྷུ་ཏ་གཙྩ ཞེས་པས་གཤེགས་གསོལ་དང་ཆབ་གཅིག་གླུད་བོར་བར་
བྱས་ལ། རྟེན་རྣམས་སྦྱིན་བདག་གི་ལག་ཏུ་གཏད་ལ་རྒྱུན་དུ་འཆང་བར་གདམ་ཞིང་། བཀྲ་ཤིས་རྒྱས་པར་བྱའོ།།

དེས་བླ་ཚེ་ཉམས་པ་སོར་ཆུད་ནས་ཚེ་དབང་རིག་འཛིན་འཐོབ་པར་འགྱུར་རོ། །བཀའ་གཏེར་ལུང་གི་མན་ངག་
བཞིན། །རབ་ཚེས་ཆུ་རྟ་ཟླ་༣ཚེས༢༡ལ། །ཟིལ་གནོན་དགྱེས་པ་རྩལ་ཞེས་པས། །ཐུན་གསེང་ཞིག་ཏུ་སྤེལ་བ་དགེ་
༄༅། །བླ་འབོད་ཀྱི་འཕྱོངས་ནི། ཡིད་མཐུན་པའམ་མཐུན་གསུམ་ལོ་པ་གཅིག་གིས་ནད་པའི་གོས་དྲི་མ་
ཅན་གཡོན་དུ་ཐོགས། གཡས་མདའ་དར་ཚོན་སྐུད་སྣ་ལྔ་མེ་ལོང་དོང་ཙེ་བཏགས་པ་ཕྱོགས་བཞི་མཚམས་བརྒྱད་
དུ་གཡུག་ཅིང་མིང་ནས་འབོད་ཅིང་འདིར་ཤོག་ཅེས་བྱ། རྣལ་འབྱོར་པ་རྣམས་ཀྱིས་ཏིང་ངེ་འཛིན་དང་ལྡན་པས།
ཧཱུཾ་ཛ། བདག་ཉིད་ལྷ་ཡི་ཐུགས་ཀ་ནས། །འོད་ཟེར་མགྱོགས་མའི་ཚོགས་
སྤྲོས་པས། །སྟེང་འོག་ཕྱོགས་མཚམས་གང་དག་ཏུ། །དམིགས་བྱའི་
བླ་ཚེ་འཁྱམས་པ་ཀུན། །རང་དབང་མེད་པར་བཀུག་ནས་ནི། །བསྒྲུབ་
བྱའི་ལུས་དང་རྟེན་ལ་ཐིམ། ། ཀྱེ། རྒྱུ་སྦྱོར་ཡོན་གྱི་བདག་པོ་ཁྱོད། །
ཕར་ལ་མ་འགྲོ་ཚུར་ལ་ཤོག །ཁྱོད་གཤིན་རྗེའི་ཡུལ་དུ་ཅི་ལ་འགྲོ །
བ།ཤིན་ལམ་སྐྱ་བོར་ཅི་ལ་འགྲིམ། །གཤིན་ཆུ་རབ་མེད་ཅི་ལ་བརྒལ། །
གཤིན་རྗེའི་མི་ནི་འཇིགས་རེ་ཆེ། །གཤིན་རྗེའི་གནས་ནི་ཡ་རེ་ང་། །གཤིན་
རྗེའི་སྤྱོད་ཡུལ་སྐྱུགས་རེ་བྲོ། །དེ་ན་མ་འགྲོ་འདི་རུ་ཤོག །ཁྱོད་ཀྱི་ཉེ་
འབྲེལ་འདི་ན་ཡོད། །གཉེན་དང་མཛའ་བོ་འདི་ན་ཡོད། །ཟས་གོས་
གནས་མལ་འདི་ན་ཡོད། །རྒྱན་ཆ་ལོངས་སྤྱོད་འདི་ན་ཡོད། །བདེ་སྐྱིད་
ལྡན་པའི་གནས་འདི་རུ། །བླ་བདག་རང་གོས་དྲི་ཅན་དང་། །མེ་ལོང་དོང་
ཙེ་ཚོན་སྐུད་བཅས། །མདའ་དར་གཡབ་པའི་ཕྱོགས་སུ་ཤོག །མི་ངོ་ཤེས་

ཅན་གྱི་འབོད་སྐད་དང་། །རྣལ་འབྱོར་གསུང་ལ་ཉན་ཞིང་ཤོག །རོལ་
མོའི་སྒྲ་ལ་ཉན་ཏེ་ཤོག །ད་ལྟ་ཉིད་དུ་འདིར་ཤོག་ཅིག །མདའ་འཕང་
བླ་ཡི་རྟེན་ལ་འཁོར། །ཡོད་མེད་གཉིས་ཀྱི་ས་མཚམས་སུ། །བླ་བསྐལ་པ་
སྟོང་གི་ལམ་དུ་སོང་། །འདི་སྙིང་རེ་རྗེ་ལ་ཤ་རེ་ཚ། །ཁྱོད་མི་ཡུལ་བུ་ཚ་
ཅི་ལ་བྱེད། །རང་རང་གནས་མལ་འདི་རུ་ཤོག །རྩ་བརྒྱུད་བླ་མ་ཡི་དམ་
ལྷ། །དཔའ་བོ་མཁའ་འགྲོ་མཐུ་རྩལ་ཅན། །དམ་ཅན་སྲུང་མ་གཉན་པོ་
ལ། །བདུད་རྩི་གསེར་སྐྱེམས་མཆོད་པ་འབུལ། །དེ་རིང་མི་བླ་འགུགས་
པར་མཛོད། །བླ་རྡོ་གནམ་དུ་མ་ཡར་ཅིག །བླ་ཞགས་ས་ལ་མ་ཡར་
ཅིག །བླ་མདངས་ཕྱོགས་བཅུར་མ་འཐོར་ཅིག །སྣོད་བཅུད་འོད་དུ་མེ་རེ་
རེ། །དྭངས་བཅུད་བླ་དང་ལྷན་ཅིག་བཀུག །བླ་རྟེན་རྣམས་ལ་བསྟིམས་
པ་ཡིས། །བཀྲག་མདངས་གཟི་བརྗིད་དཔལ་དུ་འབར། །འགྱུར་བ་མེད་
པ་རྡོ་རྗེའི་ཚེ། །རྒུད་པ་མེད་པ་ལང་ཚོའི་དཔྱིད། །ནུབ་པ་མེད་པའི་དཔལ་
འབྱོར་གྱིས། །བཀྲ་ཤིས་བདེ་སྐྱིད་ཕུན་སུམ་ཚོགས། །ཡིད་བཞིན་ནོར་བུ་
དཔག་བསམ་བཞིན། །དཀྱིལ་འཁོར་འདིར་ནི་བུ་ཁྱོད་ཀྱིས། །སྨོན་ལམ་
ཇི་ལྟར་བཏབ་པ་བཞིན། །ལྷུན་གྱིས་གྲུབ་པའི་བཀྲ་ཤིས་ཤོག །ཅེས་བྱས་ལ།
སྦྱིན་བདག་རྣམས་ཀྱིས། ལོ་བརྒྱར་འཚོ་བར་གྱུར་ཅིག །སྟོན་བརྒྱ་མཐོང་བར་གྱུར་
ཅིག ཅེས་བྱ། སྔགས་འཆང་རྣམས་ཀྱིས་བཀྲ་ཤིས་བརྗོད་པར་བྱའོ། །འདི་ནི་ཡིག་རྙིང་རྣམས་ལས་བཏུས་
ཏེ་མི་ཕམ་པས་སྦྱར་བ་བཀྲ་ཤིས་པར་གྱུར་ཅིག །

བེ་རོ་ཙ་ནས་བསྡུས་པའི་བླ་གླུ།
༄༅། །བླ་བླུ་བྱེད་པ་ལ། དང་པོ་སྐྱབས་སེམས་བྱ། རང་སྐད་ཅིག་ཡི་དམ་གང་ཡིན་བསྒོམས། མདའ་གཅིག་
འཕང་གཅིག དར་དཀར་པོའམ་དམར་པོ་ཁ་གང་། སྐུད་པ་སྣ་ལྔ། མེ་ལོང་གཅིགདོང་ཙེ་གཅིག་རྣམས་མདའ་
ཡི་མགུལ་དུ་བཏགས། ཤ་བརླ་གཡས་པ་གཅིག གོས་གཅིག ཤ་ཆང་མར་ཐུད་ཟས་སྣ་ཚོགས། ཚ་རུ་དཀར་
པོ་གཅིག ཡོན་བདག་གི་ལུས་ཀྱི་གོས་ལ་སྦྱར་ཏེ་བཟུང་ནས་ཚེ་དཔག་མེད་པའི་སྙིང་པོ་བརྗོད་ལ། བླ་གླུད་ངར་
མི་ལྔ། མར་མེ་ལྔ། ཟན་ཆངས་ལྔ། མཐེབ་སྐུ་ལྔ་བྱས་ལ། ལོ་མཐུན་མིས་གཡས་མདའ་དར་གཡུག་ཅིང་། གཡོན་
ནད་པའི་གོས་བཟུང་ལ་ཕྱོགས་བཞི་མཚམས་བརྒྱད་འབོད་པ་བྱ། འབྲུ་བྲེ་གང་གི་སྟེང་དུ་ཡོན་བདག་གི་ཕོར་བའི་
ནང་ཟས་སྣ་ཡོད་ཚད་བཤམས། ཁྱིམ་སྒོའི་ནང་དུ་ཐོག་སྐྱིལ་དུ་ཐོགས་ལ་འདི་སྐད་དོ། ཧཱུྃ། ཚངས་པ་
ལ་སོགས་ལྷ་ཆེན་བརྒྱད། །བཀྲ་ཤིས་གཙང་མའི་ཡོན་ཆབ་འདི་བཞེས་
ལ། །ལྷ་ཡི་ལག་ནས་མི་བླ་བླུ། །ཉི་མ་ལ་སོགས་གཟའ་ཆེན་བརྒྱད། །བཀྲ་
ཤིས་གཙང་མའི་ཡོན་ཆབ་འདི་བཞེས་ལ། །གཟའ་ཡི་ལག་ནས་མི་བླ་
བླ། །དུ་བ་མཇུག་རིང་ལ་སོགས་པས། །བཀྲ་ཤིས་གཙང་མའི་ཡོན་ཆབ་
འདི་བཞེས་ལ། །གཟའ་བདུད་ལག་ནས་མི་བླ་གླུ། །དབང་ལྡན་ལ་
སོགས་ཕྱོགས་སྐྱོང་བཅུ། །བཀྲ་ཤིས་གཙང་མའི་ཡོན་ཆབ་འདི་བཞེས་
ལ། །ཕྱོགས་སྐྱོང་ལག་ནས་མི་བླ་བླུ། །ཆུ་ལྷ་སྲིན་པོ་ལ་སོགས་པས། །
བཀྲ་ཤིས་གཙང་མའི་ཡོན་ཆབ་འདི་བཞེས་ལ། །ཆུ་ལྷ་སྲིན་པོའི་ལག་
ནས་མི་བླ་བླུ། །རླུང་ལྷ་གཟའ་སྐར་ལ་སོགས་པས། །བཀྲ་ཤིས་གཙང་
མའི་ཡོན་ཆབ་འདི་བཞེས་ལ། །རླུང་ལྷ་གཟའ་སྐར་ལག་ནས་མི་བླ་བླུ།།
ཙང་ཀུན་ལ་སོགས་ས་བདག་རྣམས། །བཀྲ་ཤིས་གཙང་མའི་ཡོན་ཆབ་
འདི་བཞེས་ལ། །ས་བདག་ལག་ནས་མི་བླ་བླ། །རྒྱལ་རིགས་གསེར་
མགོ་ལ་སོགས་པས། །བཀྲ་ཤིས་གཙང་མའི་ཡོན་ཆབ་འདི་བཞེས་ལ། །ཀླུ་

བརྒྱད་ལག་ནས་མི་བླ་གླུ། །ཡུལ་འཁོར་སྲུང་ལ་སོགས་པ་ཡི། །རྒྱལ་
ཆེན་སྡེ་བཞི་འཁོར་བཅས་ཀྱིས། །བཀྲ་ཤིས་གཙང་མའི་ཡོན་ཆབ་འདི་
བཞེས་ལ། །རྒྱལ་ཆེན་ལག་ནས་མི་བླ་བླུ། །དྲི་ཟ་གྲུལ་བུམ་ལ་སོགས་
པས། །བཀྲ་ཤིས་གཙང་མའི་ཡོན་ཆབ་འདི་བཞེས་ལ། །གནོད་སྦྱིན་
ལག་ནས་མི་བླ་གླུ། །མ་ཎི་བྷ་དྲ་ལ་སོགས་ནོར་སྲུང་བཞིས། །བཀྲ་ཤིས་
གཙང་མའི་ཡོན་ཆབ་འདི་བཞེས་ལ། །ནོར་ལྷའི་ལག་ནས་མི་བླ་བླུ། །
གཙུག་ཕུད་གནོད་སྦྱིན་བདུད་རིགས་རྣམས། །བཀྲ་ཤིས་གཙང་མའི་
ཡོན་ཆབ་འདི་བཞེས་ལ། །བདུད་རིགས་ལག་ནས་མི་བླ་བླུ། །སྨིན་དྲུག་
ལ་སོགས་རྒྱུ་སྐར་རྣམས། །བཀྲ་ཤིས་གཙང་མའི་ཡོན་ཆབ་འདི་བཞེས་
ལ། །རྒྱུ་སྐར་ཉེར་བརྒྱད་ལག་ནས་མི་བླ་བླུ། །ཆོས་ཀྱི་རྒྱལ་པོ་ལ་སོགས་
པའི། །གཤིན་རྗེའི་ལག་ནས་མི་བླ་བླུ། །དམུ་ཡི་ལག་ནས་མི་བླ་བླུ། །
བཙན་གྱི་ལག་ནས་མི་བླ་བླུ། །བདུད་ཀྱི་ལག་ནས་མི་བླ་བླུ། །ཡུལ་ལྷའི་
ལག་ནས་མི་བླ་བླུ། །སྒོ་ལྷའི་ལག་ནས་མི་བླ་བླུ། །ཐབ་ལྷའི་ལག་
ནས་མི་བླ་བླུ། །ཁྱིམ་ལྷ་གེ་ཐུང་ལག་ནས་མི་བླ་བླུ། །རྒྱུ་སྦྱོར་ཡོན་གྱི་
བདག་པོ་ཁྱོད། །ཕར་ལ་མ་འགྲོ་ཚུར་ལ་ཤོག །ཁྱོད་གཤིན་རྗེའི་ཡུལ་
དུ་ཅི་ལ་འགྲོ། །གཤིན་རྗེའི་ཕ་ནི་འཇིགས་རེ་ཆེ། །གཤིན་རྗེའི་མ་ནི་
སྐྱུགས་རེ་བྲོ། །གཤིན་རྗེའི་ཡུལ་ན་མ་འགྲོ་ཞིག །ཁྱོད་གཤིན་ལམ་
སྐྱ་བོར་ཅི་ལ་འགྲིམ། །གཤིན་ཆུ་རབ་མེད་ཅི་ལ་བརྒལ། །ཕར་ལ་མ་འགྲོ་

ཚུར་ལ་ཤོག །མི་ངོ་ཤེས་ཅན་གྱིས་བོས་པ་ཡིན། །མི་ངོ་ཤེས་ཅན་དང་
འགྲོགས་ལ་ཤོག །གསུང་སྙན་ཅན་གྱི་སྐད་ལ་ཉོན་ལ་ཤོག །སིལ་སྙན་
མདའ་རུའི་སྐད་ལ་ཉོན་ལ་ཤོག །སྔགས་འཆང་བདག་གི་སྐད་ལ་ཉོན་ལ་
ཤོག །དར་དཀར་གཡབ་པའི་ཕྱོགས་སུ་འགྲོགས་ལ་ཤོག །མདའ་མོ་
ལྟོང་བཟང་རྟེན་འབྲེལ་འགྲོགས་ལ་ཤོག །གསེར་འཕང་གཡུ་འཕང་རྟེན་
འབྲེལ་འགྲོགས་ལ་ཤོག །མ་མོ་མཁའ་འགྲོའི་ལག་ནས་མི་བླ་བླ། །ཐེའུ་
རང་ལག་ནས་མི་བླ་བླུ། །འགོང་པོའི་ལག་ནས་མི་བླ་བླུ། །རྒྱལ་འགོང་
ལག་ནས་མི་བླ་བླུ། །གྲི་ཕོ་གྲི་མོའི་ལག་ནས་མི་བླ་གླུ། །མཐུ་ཆེན་གཉན་
གྱི་སྲུང་མ་མཁྱེན། །བླ་ཡོད་མེད་གཉིས་ཀྱི་མཚམས་སུ་སོང་། །བསྐལ་
པ་སྟོང་གི་ལམ་དུ་སོང་། །འདི་སྙིང་རེ་རྗེ་ལ་ཤ་རེ་ཚ། །ཁྱོད་མི་ཡུལ་བུ་
ཚ་ཅི་ལ་བྱེད། །ཤར་བདུད་ཤར་བཙན་ལག་ནས་མི་བླ་བླུ། །ལྷོ་བདུད་
ལྷོ་བཙན་ལག་ནས་མི་བླ་བླུ། །ནུབ་བདུད་ནུབ་བཙན་ལག་ནས་མི་བླ་བླུ།།
བྱང་བདུད་བྱང་བཙན་ལག་ནས་མི་བླ་གླུ། །བླ་རྡོ་གནམ་ལ་མ་འབུད་ཅིག།
བླ་རྡོ་ས་ལ་མ་འཇུག་ཅིག །བདུད་དང་བཙན་གྱི་ལག་ནས་མི་བླ་བླུ། །
བླ་རྔ་གནམ་ལ་མ་གཡུག་ཅིག །བླ་རྔ་ས་ལ་མ་འཇུག་ཅིག །བླ་བདག་
རང་གི་གོས་ཟས་ཡོད། །བླ་ཡི་རྟེན་སོ་མདའ་དར་ཡོད། །གསལ་བྱེད་
ལི་ཡི་མེ་ལོང་ཡོད། །ཡི་གེའི་བདག་པོ་དོང་ཙེ་ཡོད། །རྒྱན་ཆ་བལ་ཚོན་
སྣ་ལྔ་ཡོད། །ཚོན་གྱི་སྐུད་པ་སྣ་ལྔ་ཡོད། །ཁྱོད་ཕར་ལ་མ་འགྲོ་ཚུར་ལ་
རིན

ཤོག །ཁྱོད་ཀྱི་ཕ་མ་གཉིས་ཀ་འདི་ན་ཡོད། །ཁྱོད་ཀྱི་ཉེ་རིང་འདི་ན་ཡོད།།
ཁྱོད་ཀྱི་སྤུན་དང་ཕུ་བོ་འདི་ན་ཡོད། །མཛའ་བོ་ཤག་པོ་འདི་ན་ཡོད། །ཁྱོད་
ཁ་ཤ་ཇ་གོས་འདི་ན་ཡོད། །མར་དང་ཐུད་དང་བུ་རམ་གསུམ། །ཇ་ཆང་
ལ་སོགས་འཛོམ་པ་ཡོད། །བོས་པའི་སྐད་ལ་ཉོན་ལ་ཤོག །ཅི་འདོད་སྨོན་
ལམ་བཏབ་པ་བཞིན། །ཚེ་རིང་ནད་མེད་ཕུན་ཚོགས་ལྡན། །ཡིད་བཞིན་
ནོར་བུ་འོད་ལྡན་པ། །བདེ་ལེགས་འབྱུང་བའི་བཀྲ་ཤིས་ཤོག །སངས་
རྒྱས་སྐུ་གསུམ་བརྙེས་སོགས་བཀྲ་ཤིས་བརྗོད། བསྔོ་བ་སྨོན་ལམ་གྱི་རྒྱས་གདབ་བོ། བླ་ངོ་མི་
ངོ་རྒྱ་མར་ཚད། སྔོན་འདྲ་བ་མ་ཁུགས་རྟགས། ལྷག་ན་བཟང་། ཆད་ན་འཆི། ལོ་མཐུན་ནི། ཕག་ལུག་ཡོས་
གསུམ། བྱ་གླང་སྦྲུལ་གསུམ། སྟག་རྟ་ཁྱི་གསུམ། བྱི་འབྲུག་སྤྲེལ་གསུམ་ཡིན། གླུད་བསྔོ་གཞན་ཡང་བརྗོད་
པར་བྱའོ།། བེ་རོ་ཙ་ནས་བསྡུས་པའོ།། །།
༄༅། །འཆི་བླུ་ནད་གདོན་ཀུན་གྲོལ་ནི། །
ཟན་ལས་མི་ཕྱུགས་གང་ཡིན་དེ་ཇི་འདྲ་བའི་གླུད་བཟོས་ལ་ཆངས་བུ་ཟས་སྣས་བརྒྱན། འོ་སྐྱེམས་དཀར་པོ་
གཙང་མ་གཅིག་བཤམས། སྐྱབས་སེམས་ཚད་མེད་སྒོམ་པ་སྔོན་དུ་བཏང་། རང་ཉིད་སྐད་ཅིག་གིས་
འཇམ་དཔལ་མཆོག་སྦྱིན་རྡོ་རྗེའི་སྐུར་བསྒོམས་ལ། དེའི་སྔགས་ཨོ་མཉྫ་
ཤྲཱི་བ་ར་ད་བཛྲ་མཾ་སྭཱ་ཧཱ ཅུང་ཟད་བཟླ། འོ་སྐྱེམས་ཡེ་ཤེས་ཀྱི་བདུད་རྩིའི་རྒྱ་
མཚོ་ཆེན་པོར་གྱུར། ཅེས་དང་། ཨོཾ་ཨཱཿཧཱུྃ་ཧོ། ལན་གསུམ་གྱིས་བྱིན་བརླབ་བྱ། སྟོང་
པའི་ངང་ལས་གླུད་གཏོར་དངོས་ཀྱི་ཕུང་ཁམས་སྐྱེ་མཆེད་ཇི་འདྲ་བ་འདོད་

ཡོན་མི་ཟད་པའི་གཏེར་དུ་གྱུར། འབྲུ་གསུམ་སཾ་བྷ་ར་མཚན་བཞིས་བརླབ། ཨོཾ་ཨཱ༔
ཧཱུྃ། ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ། དེ་བཞིན་
གཤེགས་པ་རིན་ཆེན་མིང་ལ་ཕྱག་འཚལ་ལོ། །དེ་བཞིན་གཤེགས་པ་
གཟུགས་མཛེས་དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་སྐུ་
འཇམ་ཀླས་ལ་ཕྱག་འཚལ་ལོ། །དེ་བཞིན་གཤེགས་པ་འཇིགས་པ་ཐམས་
ཅད་ཡོངས་སུ་བྲལ་བའི་ལྷ་ལ་ཕྱག་འཚལ་ལོ། །ཧོ༔ དགོངས་སུ་གསོལ་
ལོ་དཀོན་མཆོག་གསུམ། །དེང་འདིར་འགྲོ་ལ་ཕན་གདགས་སླད། །སྤྱན་
འདྲེན་ཕྱག་འཚལ་མཆོད་པ་འབུལ། །ཐུགས་རྗེས་གཟིགས་ལ་བྱིན་གྱིས་
རློབས། །ཕྱོགས་བཅུ་དུས་གསུམ་སངས་རྒྱས་དང་། །རྒྱལ་སྲས་སེམས་
དཔའ་སེམས་མའི་ཚོགས། །རིག་སྔགས་ལྷ་དང་ལྷ་མོ་རྣམས། །བདུད་
རྩི་ཞལ་སྐྱེམས་འདི་བཞེས་ཤིག །ཁྲོ་བོ་ཁྲོ་མོ་བཀའ་ཉན་བཅས། །དཔའ་
བོ་མཁའ་འགྲོ་ཆོས་སྐྱོང་དང་། །གནས་བདག་དཀར་ཕྱོགས་སྐྱོང་བ་རྣམས།།
བདུད་རྩི་ཞལ་སྐྱེམས་འདི་བཞེས་ཤིག །ལོ་ཟླ་ཞག་དུས་གཟའ་སྐར་དང་།།
སྤར་སྨེ་ས་བདག་འབྱུང་བའི་ལྷ། །འཇིག་རྟེན་སྲིད་པའི་ལྷ་འདྲེ་རྣམས། །
བདུད་རྩི་ཞལ་སྐྱེམས་འདི་བཞེས་ཤིག །དྲང་སྲོང་གྲུབ་པ་ལྷ་སོགས་སྡེ། །
སྨན་གྱི་ལྷ་མོ་མགོན་སྐྱབས་ལྷ། །འགྲོ་ལ་ཕན་པར་མཛད་པ་རྣམས། །
བདུད་རྩི་ཞལ་སྐྱེམས་འདི་བཞེས་ཤིག །སྡུག་བསྔལ་ཅན་ལ་ཕན་བཞེད་
པའི། །ཐུགས་དམ་ཆེན་པོའི་བྱིན་རླབས་ཀྱིས། །ནད་པ་འདི་ཡི་ནད་སོལ་

ལ། །ཚེ་རིང་ནད་མེད་དངོས་གྲུབ་སྩོལ། ཞེས་བྱས་ལ། འོ་ཕུད་ནམ་མཁའི་ཁམས་སུ་
འཐོར་བར་བྱ། ཧོ གླུད་གཏོར་འདོད་ཡོན་རྒྱ་མཚོ་འདི། །དམིགས་བྱ་ཆེ་
གེ་མོ་འདི་ལ། །སྔོན་གྱི་ལན་ཆགས་ཡོད་པ་དང་། །འཕྲལ་གྱི་འགལ་
རྐྱེན་བྱེད་པ་ཡི། །གནོད་བྱེད་ནད་བདག་འབྱུང་པོའི་ཚོགས། །ཀུན་
ལ་འབུལ་ལོ་ཚིམ་གྱུར་ཅིག །བུ་ལོན་ཤ་འཁོན་གནོད་འཚེ་ཞི། །གླུད་
འདི་སྣང་སྲིད་ལྷ་འདྲེས་བཞེས། །མི་འདི་རྣལ་འབྱོར་བདག་ལ་བྱིན། །
བཟུང་པ་ཐོང་ལ་བཅིངས་པ་ཁྲོལ། །བསྡམས་པ་ལྷོད་ལ་མནན་པ་ཁྱོགས།།
ནད་དེ་ཉེ་བར་ཕྱུངས་ནས་སུ། །གདོན་རྣམས་རང་གི་གནས་སུ་དེངས། །
ཁྱེར་ཅིག་ཁྱེར་ཅིག་སྟོབས་ལྡན་རྣམས། །སྲེད་དང་ཆགས་དང་ཞེན་པ་དང་།།
དྲན་དང་གཟུང་དང་བསམ་དང་རེག །ལྷོད་དང་ཞི་དང་གྲོལ་བར་མཛོད། །
ཅེས་ཚིགས་བཅད་ཕྲུགས་བཅས་བརྗོད། གལ་ཆེ་ན་སཾ་བྷ་ར་མཚན་བཞི་བཅས་ལན་གསུམ་བསྐྱར་ལ། སརྦ་
བྷུ་ཏ་གཙྩ ཞེས་གཤེགས་གསོལ་བྱ། འབྱུང་པོ་གང་དག་འདིར་ནི་ལྷགས་གྱུར་
ཏེ། །སའམ་འོན་ཏེ་བར་སྣང་འཁོད་ཀྱང་རུང་། །སྐྱེ་རྒུ་རྣམས་ལ་རྟག་ཏུ་
བྱམས་བྱེད་ཅིང་། །ཉིན་དང་མཚན་དུ་ཆོས་ལ་སྤྱོད་པར་ཤོག །བགེགས་
རིགས་སྟོང་ཕྲག་བརྒྱད་ཅུ་ཞི་བ་དང་། །མི་མཐུན་གནོད་པའི་རྐྱེན་དང་
བྲལ་བ་དང་། །འདོད་པ་འགྲུབ་ཅིང་ཕུན་སུམ་ཚོགས་པ་ཡི། །བཀྲ་ཤིས་
དེས་ཀྱང་དེང་འདིར་བདེ་ལེགས་ཤོག །སོགས་བཀྲ་ཤིས་ཀྱི་ཚིགས་བཅད་བརྗོད་ལ་གླུད་བོར་
བར་བྱའོ། །དེས་འཕྲལ་དུ་ཕན་ངེས་སོ། །མེ་རྟ་ཟླ་བ་དགུ་པའི་ཚེས་བཅོ་ལྔ་ལ་མི་ཕམ་པས་འཕྲལ་བྲིས་དགེ དགེའོ།།

༈ མཆོད་སྦྱིན་གནས་འདིར་གང་ལྷགས་པའི། །འབྱུང་པོ་ས་འོག་རྒྱུ་
བ་དང་། །གང་ཡང་ས་སྟེང་འཁོད་པ་དང་། །ས་བླར་རྒྱུ་བ་གང་ཡིན་པ། །
མགུ་བར་གྱིས་ལ་རང་གནས་སུ། །ཐམས་ཅད་ཐ་དད་འགྲོ་བར་གྱིས། །
སརྦ་བྷུ་ཏ་གཙྩ གོང་གི་འབྱུང་བོ་གང་དག་སོགས་དང་།
༈ རྫོགས་པའི་བྱང་ཆུབ་སྒྲུབ་པ་ལ། །ཕྱི་དང་ནང་གི་འཚེ་བ་ཡི། །
བར་དུ་གཅོད་པ་ཐམས་ཅད་ཀུན། །ཉེ་བར་ཞི་བར་མཛད་དུ་གསོལ། །
༈ འདིར་ནི་རྒྱལ་བ་དགྲ་རྒྱལ་བདེན་གང་གིས། །ཤིན་ཏུ་བདེན་པར་
གསུངས་ཤིང་རྫུན་མེད་པའི། །བདེན་པ་དེས་ཀྱང་དེང་འདིར་བདེ་ལེགས་
ཤོག །དེང་ཀུན་འཇིགས་པ་ཆེ་ལས་ཐར་གྱུར་ཅིག །
༄༅། །འཆི་བསླུ་བསྡུས་པ་བདུད་ལས་རྣམ་རྒྱལ་བཞུགས་སོ། །
རྣལ་འབྱོར་པས་རང་གཞན་གྱི་འཆི་བ་བསླུ་ན། གཤིན་རྗེའི་དམར་གཏོར་ལ་ཕྱོགས་བཞིར་དམར་གཏོར་བཞི།
དེ་རྒྱབ་བཅུ་གཉིས། དེ་རྒྱབ་བཅུ་ཡིས་བསྐོར་བ་བཤམས། དེ་མདུན་སྒྲུབ་བྱའི་མིང་བྱང་ཨ་མྲྀ་ཏས་བྱུག་པ་དར་
དམར་དྲིལ་ལ་རིན་པོ་ཆེའི་སྣོད་དུ་བཞག གཡས་སུ་དཀར་མངར་འོ་ཆབ་ཆངས་བུ་གཙང་མ་བརྒྱ། གཡོན་དུ་དམར་
གཏོར་དྲུག་ཅུ་རྩ་བཞི་ཤ་ཁྲག་གིས་བརྒྱན་པ། མདུན་དུ་དྲག་པོའི་ཉེར་སྤྱོད་སྐུ་གླུད་ཇི་འབྱོར་བའི་གླུད་རྫསདང་
པཅས་པ་བཤམས། རང་ཉིད་ཡི་དམ་དུ་གསལ་བའི་མདུན་དུ་འཆི་བདག་ལས་ཀྱི་
གཤིན་རྗེ་ཁམས་གསུམ་ན་རྒྱུ་བའི་འབྱུང་པོ་མ་ལུས་པའི་འཁོར་དང་བཅས་པ་
གསལ་བཏབ་ལ། བདག་མདུན་གྱི་འོད་ཟེར་གྱིས་སྤྱན་དྲངས་པར་གྱུར།
ཧཱུྃ། ཉི་མ་ལྷོ་ཡི་ཕྱོགས་རོལ་ནས། །འཆི་བདག་གཤིན་རྗེ་འཁོར་དང་བཅས། །འཇམ་

ཁྲུས་སོགས་ཉེར་མཁོ།
དཔལ་ཁྲག་འཐུང་བཀའ་བཞིན་དུ། །སྤྱན་འདྲེན་གནས་འདིར་མྱུར་དུ་གཤེགས།།
ཨོཾ་ཡ་མ་ར་ཙ་ས་པ་རི་ཝཱ་ར་བཛྲ་ས་མཱ་ཛ༔ ཛ་ཧཱུྃ་བྃ་བཾ་ཧོ། ཏིཥྛ་ལྷན། མ་ཧཱ་པུ་ཙ་ཧོ། ཧཱུྃ།
སྲིད་པ་གསུམ་ན་མཐུ་ལྡན་རྗེ། །ཡ་མ་ར་ཙ་འཁོར་བཅས་ལ། །གུས་པས་མཆོད་
ཅིང་བསྟོད་ལགས་ན། །འདོད་པའི་དངོས་གྲུབ་མྱུར་དུ་སྩོལ། །དེ་ནས་དཀར་གཏོར་
བྱིན་གྱིས་བརླབས་ལ། མཚན་བཞི་བརྗོད་ཅིང་སཾ་བྷ་རས་བསྔོ། །
ཧཱུཾ། ཁྱེར་ཅིག་ཁྱེར་ཅིག་སྟོབས་ལྡན་རྣམས། །སྲེད་དང་ཆགས་དང་ཞེན་པ་
དང་༑ །དྲན་དང་གཟུང་དང་བསམ་དང་རེག །ཀློད་དང་ཞི་དང་གྲོལ་བར་མཛོད།།
ཅེས་ཅི་རིགསབསྔོསནས། ཧཱུྃ། སྟོང་གསུམ་སྟོང་ལ་དབང་བསྒྱུར་བ། །འཆི་བདག་གཤིན་
རྗེ་དྲེགས་པའི་འཁོར། །མ་གཤིན་སྡེ་བརྒྱད་ཕྱོགས་སྐྱོང་དང་། །ལོ་ཟླ་ཞག་དུས་
སྤར་སྨེའི་བདག །སྲིད་གསུམ་གནས་དང་རྒྱུ་བ་ཡི། །སྣང་སྲིད་འབྱུང་པོ་ཐམས་ཅད་
དང་༑ །ཁྱད་པར་དམིགས་བྱ་འདི་དག་ལ། །སྔོན་ལས་འཕྲལ་རྐྱེན་ལས་གྱུར་པའི།།
འཆི་བའི་རྐྱེན་བྱེད་བར་ཆད་བདུད། །གདོན་བགེགས་ལན་ཆགས་བདག་ཀུན་
ལ༑ ༑ཕྱི་ནང་ཉེར་སྤྱོད་འདོད་ཡོན་རྫས། །མ་ཚངས་མེད་པ་ནམ་མཁའི་མཛོད།།
མཁོ་རྒུ་ཡིད་བཞིན་གྲུབ་པ་ཡི། །མདོས་གླུད་མཆོད་པ་རྒྱ་ཆེན་པོས། །དགའ་ཞིང་
བྱམས་པའི་ཡིད་ཀྱིས་ནི། །མཆོད་ཅིང་བསྟོད་དེ་ཕྱག་ཀྱང་འཚལ། །ཡ་མ་རཱ་ཛ་
འཁོར་བཅས་ཀྱིས། །བརྒྱུད་གསུམ་བླ་མའི་བཀའ་བཞིན་དུ། །བདག་གི་བཅོལ་པའི་
ཕྲིན་ལས་མཛོད། །འཆི་བའི་ཀེག་བདུད་བཟློག་པ་དང་། །ཆག་ཆེ་ཉམས་ང་ཞི་
བར་མཛོད། །ལྷ་འདྲེ་འབྱུང་པོ་གདོན་བགེགས་ཀྱིས། །བླ་ཚེ་བརྐུས་ག་ཁྱེར་

བ་ཀུན། །ད་ལྟ་ཉིད་དུ་སོར་ཆུད་ནས། །བཟུང་བ་ཐོངས་ལ་བཅིངས་པ་ཁྲོལ།།
བསྡམས་པ་ཀློད་ལ་མནན་པ་ཁྱོགས། །ཞི་དང་བཀྲ་ཤིས་བདེ་ལེགས་མཛོད།།
བྱད་ཕུར་རྦོད་གཏོང་བཟློག་པ་དང་། །ཕྲིན་ལས་མ་ལུས་སྒྲུབ་པར་མཛོད། །ཅེས་བྱས་
ལ། ལྷ་འདྲེ་གདོན་བགེགས་ཐམས་ཅད་ཞི་བའི་ཡིད་ཀྱིས་དམིགས་བྱ་ལ་གནོད་པ་ཐམས་ཅད་གྲོལ་ཏེ་བླ་ཚེ་
རང་གནས་སུ་ཁུག་པར་བསམ་ལ། མིང་བྱང་ཚུར་བླང་ནས་ཚེ་གཟུངས་བཟླ་ཞིང་བསྒྲུབ་བྱ་ལ་བདུད་རྩི་འཐོར་
ཞིང་རྡོ་རྗེའི་སྲོག་གྲུབ་པར་བསམ་པས་རྒྱས་གདབ་བོ། །དེ་ནས་དམར་གཏོར་ལ་འགུག་གཞུག་བྱས་ལ།
ཨོཾ་ཨཱཿཧཱུྃ་ཧ་ཧོ་ཧྲིས་བྱིན་གྱིས་བརླབས་ལ། ཨོཾ་ཡ་མ་རཱ་ཙ་ས་པ་རི་ཝཱ་ར་སརྦ་བིག་ནན་ཤ་
ཏྲུཾ་མཱ་ར་ཡ་ཨེ་དམ་བ་ལིནྟ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་འབུལ་ལ། ཧཱུྃ། སྲིད་པ་ཀུན་
ལ་དབང་བསྒྱུར་བ། །ཡ་མ་རཱ་ཛ་སྲོག་གི་བདག །འཆི་བདག་གཤིན་རྗེ་མ་མོའི་
ཚོགས༑ ༑ཕྱོགས་སྐྱོང་བཅུ་པོ་འཁོར་དང་བཅས། །ལོ་ཟླ་སྤར་སྨེ་གེགས་བདུད་
དང་༑ ༑དབྱུག་གུ་དྲུག་ཅུ་རྩ་བཞི་ལ། །ཞིང་བཅུའི་དགྲ་བགེགས་བསྒྲལ་བ་ཡི།།
ཤ་ཁྲག་གཏོར་མ་འདི་འབུལ་གྱིས། །དགྱེས་པར་བཞེས་ཤིང་བསྣམས་ནས་ཀྱང་།།
ནད་གདོན་འཆི་བའི་འཇིགས་པ་དང་། །ཆག་ཆེ་ཉམས་ང་བཟློག་པར་མཛོད།།
བསྟན་པ་བཤིགས་པའི་དགྲ་བགེགས་ལ། །མྱུར་དུ་མངོན་སྤྱོད་ཕྲིན་ལས་སྒྲུབས།།
ཞེས་འབུལ། གླུད་བྱིན་གྱིསབརླབས་ལ། མཚན་བཞི་དང་སཾ་བྷ་ར་བསྔོ་ཞིང་། ཨོཾ་ཨཱཿཧཱུྃ། ལན་ཆགས་
གླུད་གཏོར་ནམ་མཁའ་མཛོད། །སོ་སོ་ཇི་ལྟར་བཞེད་པ་བཞིན། །ལན་ཆགས་
གདོན་བགེགས་རྣམས་ལ་འབུལ། །དམིགས་བྱའི་རྐྱེན་ངནབསྒྱུར་དུ་གསོལ།།
ཞེས་བྱས། དེ་ནས་ལམ་བསྟན་ནི། ཀྱེ། ལན་ཆགས་གདོན་བགེགས་འབྱུང་པོའི་ཚོགས།།
ད་ནི་རང་རང་གནས་སུ་བཞུད། །གནོད་འཚེའི་བསམ་སྦྱོར་རྒྱུན་ཆད་ཅིང་། །ཀུན་

ཁྱབ་ཞི་བ་ཆེན་པོར་གྱུར། །ཅེས་བྱས་ལ་ཡས་ལམ་དུ་བོར། གལ་ཆེན་གཙོ་བོའི་གཟུགས་སམ་གཏོར་
མའི་ལྟོ་བར་ཞལ་ལམ་ཁྲམ་རིས་བྲིས་པ་ལག་ཏུ་ཐོགས་ལ། ཀྱེ། བསླུ་མེད་མཆོག་གསུམ་རྩ་བ་
གསུམ༑ ༑འཇམ་དཔལ་གཞོན་ནུའི་བདེན་པ་ཡིས། །དེ་རིང་འཆི་བ་བཟློག་པ་
ཡིས༑ རྟགས་དེ་མངོན་སུམ་གྲུབ་པར་མཛོད། །ཨོཾ་མཉྫུཤྲཱི་ཡ་མཱནྟ་ཀ་ཧཱུྃ་ཕཊ།
ཅེས་དལ་བུས་འཕང་པས་ཞལ་སྦུབ་ཅིང་ཕར་བསྟན་ན་འཆི་བ་བཟློག་པའི་རྟགས་ཡིན་ལ། གལ་ཆེ་ལན་
གསུམ་བསྐྱར་ནས་ཐེན་ན་ཐེ་ཚོམ་མེད། སྤྱི་ལན་འབྲིང་ན་གསུམ་ཀ་ལོག་ན་དགེ་བའི་དཔུང་བསྐྱེད་ལ་སྤར་
བསྐྱང་སྟེ་ཡིད་ཆེས་ཐོན་པར་བྱས་ན་དུས་མིན་འཆི་བ་ཐམས་ཅད་ཞི་ཞིང་རིང་དུ་འཚོ་བའི་དཔལ་འགྲུབ་པར་
འགྱུར་རོ། །ཚུལ་འདི་མི་ཕམ་འཆི་མེད་རྡོ་རྗེས་སོ།། །།

༄༅། །འཕགས་པ་ཐུགས་རྗེ་ཆེན་པོའི་མངོན་རྟོགས་ཡིད་
བཞིན་ནོར་བུ་ཞེས་བྱ་བ་བཞུགས་སོ༔
འཕགས་པ་ཐུགས་རྗེ་ཆེན་པོ་ལ་ཕྱག་འཚལ་ལོ༔ ཧྲཱི༔ རང་ཉིད་སྐད་ཅིག་དྲན་པའི་ཏིང་
འཛིན་གྱིས༔ སྟོང་པའི་ངང་ལས་པདྨ་ཟླ་བའི་གདན༔ པད་དཀར་ཧྲཱི༔
མཚན་ཡོངས་སུ་གྱུར་པ་ལས༔ ཐུགས་རྗེའི་མངའ་བདག་འཕགས་པ་
སྤྱན་རས་གཟིགས༔ ཞལ་གཅིག་ཕྱག་བཞི་སྐུ་མདོག་དཀར་ལ་འཚེར༔
དང་པོའི་ཕྱག་གཉིས་ཐུགས་ཀར་ཐལ་མོ་སྦྱར༔ ཕྱག་གཡས་འོག་མ་རིན་
ཆེན་ཤེལ་ཕྲེང་འཛིན༔ ཕྱག་གཡོན་པད་དཀར་འདབ་བརྒྱད་ཡུ་བ་འཛིན༔
ཞལ་འཛུམ་སྤྱན་གདང་ཤངས་ཀྱི་དབྱིབས་མཐོ་ཞིང་༔ དབུ་སྐྲ་ལྕང་ལོ་
མཐོན་མཐིང་གྱེན་དུ་འཁྱིལ༔ སྤྱི་གཙུག་སངས་རྒྱས་སྣང་བ་མཐའ་
ཡས་བཞུགས༔ རང་ཉིད་དེ་ལྟར་གསལ་བའི་ཐུགས་ཀ་རུ༔ པདྨ་དཀར་
པོ་འདབ་དྲུག་གྱེས་པའི་དབུསཿ༔ ཡི་གེ་ཧྲཱི༔མཚན་འབྲུ་དྲུག་འདབ་སྟེང་
གནསཿ ཨོཾ་མ་ཎི་པདྨེ་ཧཱུྃ་ཧཱུྃ༔ དེ་ལྟར་གསལ་བའི་སྐུ་ལས་འོད་འཕྲོས་
པས༔ སྣང་བ་ཐམས་ཅད་སྣང་སྟོང་ལྷ་ཡི་སྐུ༔ འཕགས་པའི་རྒྱལ་པོ་
ཐུགས་རྗེ་ཆེན་པོར་དམིགས༔ སྔགས་ལས་འོད་འཕྲོས་འབྱུང་བའི་སྒྲ་
ལ་སོགསཿ གྲག་པ་ཐམས་ཅད་གྲག་སྟོང་སྔགས་ཀྱི་སྒྲ༔ དྲན་རྟོག་སྐྱེ་
འགག་གནས་གསུམ་མཐའ་བྲལ་ངང་༔ སྨྲ་བསམ་བརྗོད་འདས་དགོངས་

ཁྲུས་སོགས་ཉེར་མཁོ།
པའི་ངང་ལ་བཞག དེ་ལྟར་གསལ་བའི་རིག་སྔགས་འབྲུ་དྲུག་པོ༔ སྒྲ་
ཟུར་མ་ཉམས་ཡི་གེ་དྲུག་མ་བཟླ༔ ཨོཾ་མ་ཎི་པདྨེ་ཧཱུྃ་ཧཱུྃ༔ དེ་ལྟར་རྒྱུན་དུ་སྒོམ་
བཟླས་བྱ༔ སྐབས་སུ་མཆོད་བསྟོད་ཕྲིན་ལས་བཅོལ༔ དགེ་བ་བྱང་ཆུབ་ཆེན་པོར་བསྔོ༔ འཕགས་པ་ཐུགས་
རྗེ་ཆེན་པོའི་མངོན་རྟོགས་ཡིད་བཞིན་ནོར་བུ་རྫོགས་སོ༔ ས་མ་ཡ༔ རྒྱ་རྒྱ་རྒྱ༔ ནུབ་ཟངས་མཛོད་དམར་པོ་ནས།
སྤྲུལ་སྐུ་རིག་འཛིན་ཆེན་པོས་གཏེར་ནས་གདན་དྲངས་པའོ། །མངྒ་ལཾ།། །།
༈ ཧྲཱིཿ ཨཱརྱ་ལོ་ཀེ་ཤྭ་ར་མཎྜལ་ས་པ་རི་ཝ་ར་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་
ཨཱ་ལོ་ཀེ་གྷན་དྷེ་ནེ་ཝི་ཏྱཱ་ཤཔྟ་པྲ་ཏིཙྪ་སྭཱ་ཧཱ། ཧཱུྃ༔ བཅོམ་ལྡན་ཐུགས་
རྗེ་ཆེན་པོ་ནི། །སྐྱོན་གྱིས་མ་གོས་སྐུ་མདོག་དཀར། །རྫོགས་སངས་
རྒྱས་ཀྱིས་དབུ་ལ་བརྒྱན། །ཐུགས་རྗེའི་སྤྱན་གྱིས་འགྲོ་ལ་གཟིགས། །
སྤྱན་རས་གཟིགས་ལ་ཕྱག་འཚལ་བསྟོད། །ཨོཾ་མ་ཎི་པདྨེ་ཧཱུྃ་ཧྲཱིཿ དགེ་
བ་འདི་ཡིས་མྱུར་དུ་བདག །སྤྱན་རས་གཟིགས་དབང་འགྲུབ་གྱུར་ནས།།
འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །
༈ ཟས་བསྔོ་ནི།
འདོད་ཡོན་ལྔ་དང་ཟས་སྣ་ཅི་འབྱོར་བཤམས་ནས་བྲན། ན་མསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་
ཨོཾ་སཾ་བྷ་ར་སཾ་བྷ་ར་ཧཱུྃ། འཇིག་རྟེན་འདི་ནས་ཚེ་ལས་འདས་པ་འདི་
ཉིད་ལ་སྦྱིན་ནོ༔ བསྔོའོ༔ མིག་གི་ཡུལ་དུ་གཟུགས་མཛེས་པ༔ རྣ་བའི་
ཡུལ་དུ་སྒྲ་སྙན་པ༔ སྣ་ཡི་ཡུལ་དུ་དྲི་ཞིམ་པ༔ ལྕེ་ཡི་ཡུལ་དུ་རོ་བྲོ་བ༔

ལུས་ཀྱི་ཡུལ་དུ་རེག་བྱ་འཇམ་པ༔ ཡིད་ཀྱི་ཡུལ་དུ་བདེ་བས་ཚིམ་པ༔
བར་དོ་ལོངས་སྤྱོད་རྫོགས་པའི་སྐུ་མཚན་དང་དཔེ་བྱད་ཀྱིས་བརྒྱན་པར་
གྱུར་ཅིག༔ ཀྱེ་མ་ཚེ་འདས་རིགས་ཀྱི་བུ༔ ཡང་དག་ངེས་པའི་ལུང་
འདི་ཉོན༔ རིན་ཆེན་རྟེན་དང་ཕུང་པོའི་དཀྱིལ༔ རང་རིག་གསལ་བའི་
སྒོ་ཕྱེས་པ༔ འདི་ནི་སངས་རྒྱས་ཞིང་ཁམས་ཏེ༔ འདི་ལས་བུ་གཅིག་
མ་གཡོ་ཞིག༔ ལོངས་སྤྱོད་ཚོགས་འདི་རབ་ཏུ་ལོངས༔ སྟོང་ཉིད་གསལ་
བའི་སྒོ་ཕྱེས་ལ༔ རིག་པ་རང་བྱུང་སྟོང་པ་མཉམ༔ ཟས་འདི་ལོངས་ལ་
རང་སྣང་ལྟོསཿ འདི་ནི་ཁྱོད་ཀྱི་གཏན་སྲིད་ཡིན༔ འདིར་ནི་བུ་དང་བུ་མོ་
དང་༔ ཕ་མ་སྤུན་ཟླ་གཟའ་རོགས་དང་༔ ཇོ་ཇོ་མིང་པོ་ལྕམ་སྲིང་དང་༔
ཞང་པོ་མ་སྲུ་གྲོགས་པོ་དང་༔ ཉེ་རིང་བརྩེ་བ་ཐམས་ཅད་ཀྱིས༔ རོ་མཆོག་
ལྡན་པའི་ཟས་མང་ཐོགས༔ གདུང་བའི་ཤུགས་ཀྱིས་མཆི་མ་ཕྱུང་༔ ཟས་
ཀྱི་ཐ་མ་འདི་ཡིན་པསཿ སྐྱེ་བ་གཏན་གྱི་ལོངས་སྤྱོད་ཟསཿ མི་འཛད་
ནམ་མཁའི་མཛོད་ལ་སྤྱོད༔ སྦྱིན་པའི་ཕ་རོལ་ཡོངས་རྫོགས་པས༔ ཟས་
གཏད་འདི་ནི་དགའ་བས་ལོངས༔ གསོན་ཡང་གཤིན་ལ་མི་འཕྲེང་ངོ་༔
གཤིན་ཡང་གསོན་ལ་མ་ཆགས་པརཿ བདེ་ཆེན་དག་པའི་ཞིང་དུ་གཤེགས༔
བ་འདི་རུ་མ་གནས་པརཿ རང་གི་ཆོས་ཉིད་འདི་རིག་པས༔ བདེ་བ་ཅན་
གྱི་ཞིང་ཁམས་ན༔ སྟོང་པ་ཆེན་པོའི་ཡུལ་རེ་ཡངསཿ འཁོར་བ་རིགས་

དྲུག་གཅོང་རོང་ཆེ༔ པདྨོ་བཀོད་པའི་ཞིང་ཁམས་ན༔ ཆོས་ཉིད་འོད་
གསལ་ལྷུན་རེ་འཐུག༔ སེམས་དཔའ་སེམས་མ་གྲོགས་རེ་བཟང༔ དེ་
བས་དམིགས་ཡུལ་ཚེ་འདས་ཁྱོད༔ ཟས་འདི་ལོངས་ལ་བདེ་བར་གཤེགས༔
ཨོཾ་ཨཱ༔ཧཱུྃ་སྭཱ་ཧཱ ལཾ་བྷ་ཏཿ བྷ་དུ་ཡ་ཡ༔ ཨ་ལི་ཨུ་ལི༔ ཏ་ལི་ཏ་པ་ལི༔
ཨརྒྷཾ་པྲ་ཏིཙྪ་ཧོ༔ ༈ དེ་བཞིན་གཤེགས་པ་རིན་ཆེན་མིང་ལ་ཕྱག་
འཚལ་ལོ། །དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་འཚལ་
ལོ། །དེ་བཞིན་གཤེགས་པ་སྐུ་འཇམ་ཀླས་ལ་ཕྱག་འཚལ་ལོ། །དེ་བཞིན་
གཤེགས་པ་འཇིགས་པ་ཐམས་ཅད་ཡོངས་སུ་བྲལ་བའི་ལྷ་ལ་ཕྱག་འཚལ་
ལོ། ། ༈ གསུར་འདོད་པའི་ཡོན་ཏན་ལྔ་དང་ལྡན་པ་འདི་ཉིད་
བསྔོ་ཞིང་སྦྱིན་པའི་གནས་སུ་གྱུར་པ་ནི། མདང་ད་ནང་གི་ཤི་བ་བསད་
པ་ལྕེབས་པ། ཚེ་སྔ་ལུས་བོར་ཞིང་ཕྱི་ལུས་མ་ལོན་པར་སྲིད་པ་བར་མ་དོ་
ན་གནས་པའི་འབྲེལ་ཐོགས་ཚེ་ལས་འདས་པ་འདས་མ་ཐམས་ཅད་ལ་
སྦྱིན་ནོ། །བར་དོ་ལ་བར་དོ་ཡིན་པར་ངོ་ཤེས་ནས་བར་དོར་རྒྱལ་བ་ལོངས་
སྤྱོད་རྫོགས་པའི་སྐུར་མངོན་པར་འཚང་རྒྱ་བར་གྱུར་ཅིག དེ་ལྟར་མ་ནུས་
ཀྱང་མི་ཁོམ་པའི་གནས་བརྒྱད་ཀྱི་ངན་སོང་གི་སྐྱེ་སྒོ་དུ་མ་ཁེགས་ནས་དག་
པའི་ཞིང་ནུབ་ཕྱོགས་བདེ་བ་ཅན་དུ་པདྨའི་སྙིང་པོ་ལ་བརྫུས་ཏེ་སྐྱེ་བ་ལེན་
པའི་སྐལ་བ་མཆོག་དང་ལྡན་པར་གྱུར་ཅིག
༈ སངས་རྒྱས་མགོན་པོ་མི་འཁྲུགས་པ་ལ་ཕྱག་འཚལ་ལོ། །ན་མོ་

ཁྲུས་སོགས་ཉེར་མཁོ།
རཏྣ་ཏྲ་ཡཱ་ཡ། ཨོཾ་ཀཾ་ཀ་ནི་ཀཾ་ཀ་ནི། རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི།
ཏཱ་ས་ནི་ཏྲཱ་ས་ནི། པྲ་ཏི་ཧ་ན་པྲ་ཏི་ཧ་ན། སརྦ་ཀརྨ་པ་རཾ་པ་རཱ་ཎི་མེ་སརྦ་
ས་ཏྭ་ནཱཉྩ་སྭཱ་ཧཱ། གཟུངས་སྔགས་འདི་དུས་གསུམ་དུ་བཟླས་བརྗོད་བྱས་ན་མཚམས་མེད་པ་ལྔ་ཡང་བྱང་
པར་འགྱུར་རོ། །ལན་ཅིག་བཟླས་བརྗོད་བྱས་ན་ལྟས་ངན་པ་དང༌། རྨི་ལམ་ངན་པ་དང་། བཀྲ་མི་ཤིས་པ་རྣམས་
མེད་པར་འགྱུར་རོ། །ལུས་ལ་འཆང་ངམ་གླེགས་བམ་ལ་བྲིས་ནས་མགུལ་དུ་ཐོགས་ཏེ་འཆང་ན་དེ་ལ་དུས་མ་
ཡིན་པར་འཆི་བ་རྣམས་གཏན་དུ་འབྱུང་བར་མི་འགྱུར་རོ། །གང་ཞིག་སྙིང་རྗེས་ནོན་ཏེ་རི་དྭགས་དང་བྱ་དང་མི་
དང་མི་མ་ཡིན་པ་རྣམས་ཀྱང་རུང་སྟེ། འཆི་བའི་རྣ་ཁུང་དུ་བརྗོད་ན་དེ་ངན་སོང་དུ་འགྲོ་བར་མི་འགྱུར་རོ། །ཡང་
ན་ཤི་སྟེ་དུས་ལས་འདས་ན་ཤི་འཕོས་པའི་མིང་ནས་སྨོས་ཏེ་དེའི་ཕྱིར་བྱམས་པ་དང་སྙིང་རྗེས་ལན་བརྒྱའམ། སྟོང་
ངམ་འབུམ་བརྗོད་ན་སེམས་ཅན་དེ་དམྱལ་བར་སྐྱེས་སུ་ཟིན་ཀྱང་དེའི་མོད་ལ་ཐར་བར་འགྱུར་རོ། །སའམ། །
ཏིལ་ལམ། ཡུངས་ཀར་རམ། ཆུ་གང་ཡང་རུང་བ་ལ་བཟླས་བརྗོད་བྱས་ཏེ་ཤི་བའི་ལུས་ལ་གཏོར་རམ། ཁྲུས་བྱས་
ནས་དེའི་རྗེས་སུ་བསྲེག་པའམ། ཡང་ན་མཆོད་རྟེན་གྱི་ནང་དུ་བཅུག་སྟེ་བཞག་ལ། རིག་སྔགས་ཀྱང་བྲིས་ཏེ་
མགོ་བོ་ལ་བཏགས་ན། དེ་ངན་སོང་དུ་སྐྱེས་པ་ཡང་ཞག་བདུན་གྱིས་གདོན་མི་ཟ་བར་ཐར་ཏེ་བདེ་འགྲོ་མཐོ་རིས་
ཀྱི་འཇིག་རྟེན་དུ་སྐྱེ་བར་འགྱུར་བ་འམ། རང་གི་སྨོན་ལམ་གྱི་དབང་གིས་སྐྱེ་བར་འགྱུར་རོ། །ཞེས་སོགས་དང་།
ཡང་མཚམས་མེད་པ་ལྔ་བྱེད་པའམ། དམ་པའི་ཆོས་སྤོང་བའམ། འཕགས་པ་ལ་སྐུར་བ་བཏབ་པ་ཡང་རུང་
སྟེ་འཆི་ཀར་རྩིག་པ་ལ་གཟུངས་སྔགས་འདི་བྲིས་པ་མཐོང་ན། དེའི་ལས་ཀྱི་སྒྲིབ་པ་ཐམས་ཅད་ཟད་པར་འགྱུར་ན།
འདོན་པ་དང་བཟླས་བརྗོད་བྱེད་པ་ལྟ་ཅི་སྨོས་ཏེ། དེ་བཞིན་གཤེགས་པ་དེ་ཉིད་བྱོན་ནས་འདི་སྐད་དུ། རིགས་
ཀྱི་བུ་ཚུར་ངའི་གན་དུ་ཤོག་ཅེས་ཀྱང་གསུང་པར་འགྱུར་རོ། །ཞེས་འཕགས་པ་ལས་ཀྱི་སྒྲིབ་པ་ཐམས་ཅད་རྣམ་
པར་སྦྱོང་བ་ལས་གསུངས་སོ།། །། ༈ བར་དོའི་སེམས་ཅན་ཀུན་ཚིམ་ནས། །བཀྲེས་

སྐོམ་སྡུག་བསྔལ་ཞི་གྱུར་ཅིག །ཐམས་ཅད་ནམ་མཁའ་མཛོད་བཞིན་
དུ། །ལོངས་སྤྱོད་ཆད་པ་མེད་པར་ཤོག །རྩོད་པ་མེད་ཅིང་འཚེ་
མེད་པར། །རང་དབང་དུ་ནི་སྤྱོད་པར་ཤོག །
༄༅། །གདོན་བགེགས་འབྱུང་པོའི་གསུར་བསྔོ་རྐྱེན་
ངན་ཀུན་གྲོལ་བཞུགས་སོ། །
ཕྱེ་མར་ཤ་ཁྲག་སོགས་ཟས་སྣ་གང་འཛོམ་མེར་བསྲེགས། ཆབ་བྲན་ལ། དམ་རྫས་མྱོང་གྲོལ་ཡོད་ན་ཅུང་
ཟད་བསྲེས་ན་བཟང་བས། མཆན། རང་ཉིད་སྤྱན་རས་གཟིགས་སུ་བསྒོམས་ནས་དམིགས་ཡུལ་རྣམས་ལ་སྙིང་
རྗེ་དྲག་ཏུ་བསྐྱེད་དེ། ཨོ་ཨཱཧཱུཾ། ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ། ཨོཾ་སམྦྷ་
ར་སམྦྷ་ར་ཧཱུྃ། བདུན་དང་། དེ་བཞིན་གཤེགས་པ་རིན་ཆེན་མང་ལ་ཕྱག་
འཚལ་ལོ། །དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་འཚལ་
ལོ། །དེ་བཞིན་གཤེགས་པ་སྐུ་འབྱམས་ཀླས་ལ་ཕྱག་འཚལ་ལོ། །དེ་
བཞིན་གཤེགས་པ་འཇིགས་པ་ཐམས་ཅད་ཡོངས་སུ་བྲལ་བའི་ལྷ་ལ་ཕྱག་
འཚལ་ལོ། །ཞེས་མཚན་བཞི་བརྗོད། དམིགས་ཡུལ་རྣམས་ཀྱིས་ཅི་འདོད་པའི་ལོངས་སྤྱོད་འཛད་
མེད་བདེ་བ་ཆེན་པོར་བྱིན་གྱིས་བརླབས་ལ། ཧོ༔ གསུར་མཆོད་འདོད་ཡོན་དྲུག་ལྡན་པ།།
རང་རང་ཡིད་ལ་གང་འདོད་སྤྲིན། །གནམ་ས་བར་སྣང་ཀུན་ཁྱབ་ཅིང་། །
འཛད་མེད་བདེ་བའི་གཏེར་ཆེན་འདི། །རིགས་དྲུག་སྙིང་རྗེའི་མགྲོན་
རྣམས་དང་། །ཁྱད་པར་ཕྱོགས་འདིར་རྒྱུ་བ་ཡི། །བགེགས་རིགས་

ལན་ཆགས་ཤ་མཁོན་ཅན། །ཟ་འདྲེ་ཤི་གཤེད་གྲེ་ཕོ་མོ། །ནད་བདག་
རིམས་བདག་གོད་ཁའི་བདག །ཡུལ་འདྲེ་རྦད་འདྲེ་ཉེ་དུའི་འདྲེ། །ཆགས་
དང་འཇུངས་པའི་འདི་ཤེས་ཀྱིས། །མི་དང་ནོར་ཕྱིར་འབྲང་བའམ། །
ཕྲག་དོག་སྡང་བའི་བསམ་པ་ཡིས། །གནོད་པ་རྩོམ་པའི་རིགས་ཀུན་དང་།།
དྲི་ཟ་སྲིད་པ་བར་མའི་འགྲོ། །རྟོགས་འགོང་བསེ་རགས་ཡི་དྭགས་རིགས།།
སྲིད་པར་ལས་ཀྱི་དབང་སོང་བས། །སྣ་ཚོགས་གཟུགས་ཅན་ཀུན་ཏུ་རྒྱུ། །
སྣ་ཚོགས་ཟས་ཅན་ཡོངས་ཚོལ་ཅན། །བསམ་སྦྱོར་སྣ་ཚོགས་མི་འདྲ་བ།།
གནོད་པ་སྣ་ཚོགས་ཀུན་དུ་སྦྱོར། །དབང་ཆེན་དབང་ཆུང་སྣ་ཚོགས་པའི། །
གདོན་བགེགས་འབྱུང་པོ་ཐམས་ཅད་ལ། །ཕམ་རྒྱལ་ཕྱོགས་ལྷུང་མེད་པ་
ཡི། །འདོད་དགུ་མི་ཟད་གཏེར་དུ་བསྔོ། །ཡིད་ལ་ཅི་འདོད་ཐོབ་གྱུར་ནས།།
གནོད་འཚེ་གདུག་རྩུབ་ཀུན་ཞི་ཞིང་། །བྱང་ཆུབ་སེམས་དང་ལྡན་གྱུར་ཅིག།
སྲོག་ལ་རློམ་ཞིང་བླ་ལ་འཇབ། །ནོར་ལ་རྔམ་ཞིང་ཟས་ལ་རྐུ། །དཔལ་
ལ་གནོད་པའི་འབྱུང་པོ་རྣམས། །མཆོད་བཞིན་འདི་ཡིས་ཚིམ་གྱུར་ཅིག །
ཚེ་རབས་ལན་ཆགས་བྱང་གྱུར་ཅིག །ཤ་འཁོན་སྡིག་སྒྲིབ་དག་གྱུར་
ཅིག །སྡུག་བསྔལ་ཉོན་མོངས་ཞི་གྱུར་ཅིག །བདག་གི་མཆོད་སྦྱིན་འདི་
བསྔོས་པས། །འབྱུང་པོའི་ཚོགས་ཀུན་ཚིམ་གྱུར་ནས། །བདག་དང་
སེམས་ཅན་ཐམས་ཅད་ཀུན། །དུས་མིན་འཆི་དང་ནད་ལ་སོགས། །འགལ་
རྐྱེན་ཀུན་དང་བྲལ་གྱུར་ཅིག །རེ་ཞིང་ཆགས་རྣམས་གཏན་དུ་ཚིམ། །

ལུས་གདོན་གནས་གདོན་ལ་སོགས་གྲོལ། །འདོད་དོན་བར་ཆད་མ་ལུས་
ཞི། །བཀྲ་ཤིས་བདེ་ལེགས་ཕུན་ཚོགས་ཤོག །མཉམ་ཉིད་བྱང་ཆུབ་
སེམས་ཀྱི་མཐུས། །གནོད་བྱ་གནོད་བྱེད་ཐམས་ཅད་ཀུན། །ཆོས་དབྱིངས་
བདེ་བ་ཆེན་པོའི་ངང་། །དབྱེར་མེད་སངས་རྒྱས་ཐོབ་པར་ཤོག །ཐམས་
ཅད་ནམ་མཁའ་མཛོད་བཞིན་དུ། །ལོངས་སྤྱོད་ཆད་པ་མེད་པར་ཤོག །
རྩོད་པ་མེད་ཅིང་འཚེ་མེད་པར། །རང་དབང་དུ་ནི་སྤྱོད་པར་ཤོག །ཟག་
མེད་འདོད་ཡོན་དྲུག་ལྡན་ལ། །ཞེན་མེད་ཚུལ་དུ་ལོངས་སྤྱོད་ནས། །
བདག་མེད་མཉམ་པའི་དོན་རྟོགས་ཏེ། །སྐྱེ་མེད་ཆོས་སྐུ་ཐོབ་པར་ཤོག།
བདག་གི་བསོད་ནམས་སྟོབས་དག་དང༌། །རྣམ་སྣང་མངོན་བྱང་ལས་སོ། ། དེ་
བཞིན་གཤེགས་པའི་བྱིན་སྟོབས་དང་། །ཆོས་ཀྱི་དབྱིངས་ཀྱི་སྟོབས་ཀྱིས་
སུ། །སེམས་ཅན་རྣམས་ལ་ཕན་འདོགས་པས། །དོན་རྣམས་གང་དག་
བསམ་པ་ཀུན། །འཇིག་རྟེན་ཁམས་ནི་མ་ལུས་འདིར། །དེ་དག་ཐམས་
ཅད་ཅི་རིགས་པར། །ཐོགས་པ་མེད་པར་འབྱུང་གྱུར་ཅིག །གུ་རུ་རིན་པོ་ཆེས་
གསུངས་པ་ནི། ཁམས་གསུམ་དག་པའི་ཞིང་༔ སྲིད་གསུམ་ཐུགས་རྗེའི་མགྲོན༔
མ་ལུས་ཁྱབ་པའི་ཟསཿ ཆོས་ཉིད་རྟོགས་པའི་མཐུས༔ མི་ཟད་གཏེར་
དུ་བསྔོ༔ ཞེས་བྱས་ལ་དམིགས་འདུན་དེ་དང་མ་བྲལ་བའི་ངང་ནས། ཨོཾ་ཨཱཿཧཱུྃ༔ ཅི་རིགས་དང་།
ཨོཾ་མ་ཎི་པདྨེ་ཧཱུྃ་ཧྲཱི༔ བརྒྱ་རྩ་ཙམ་བགྲངས་ནས། མདོ་ལས་གསུངས་པའི་ཚིགས་བཅད་ནི། སྦྱིན་
པ་རྒྱ་ཆེན་གྱུར་པ་འདི་ཡི་མཐུས། །འགྲོ་བའི་ནང་ནས་རང་བྱུང་སངས་

རྒྱས་ཤོག །སྔོན་ཚེ་རྒྱལ་བ་རྣམས་ཀྱིས་མ་བསྒྲལ་བའི། །སྐྱེ་དགུ་འདི་
དག་སྦྱིན་པས་སྒྲོལ་གྱུར་ཅིག །སོགས་སྨོན་ལམ་དང་། འབྱུང་པོ་གང་དག་
འདིར་ནི་ལྷགས་གྱུར་ཏེ། །ས་འམ་འོན་ཏེ་བར་སྣང་འཁོད་ཀྱང་རུང་། །
སྐྱེ་དགུ་རྣམས་ལ་རྟག་ཏུ་བྱམས་བྱེད་ཅིང། །ཉིན་དང་མཚན་དུ་ཆོས་ལ་
སྤྱོད་པར་ཤོག །བགེགས་རིགས་སྟོང་ཕྲག་བརྒྱད་ཅུ་ཞི་བ་དང་། །མི་
མཐུན་གནོད་པའི་རྐྱེན་དང་བྲལ་བ་དང་། །མཐུན་པ་འགྲུབ་ཅིང་ཕུན་
སུམ་ཚོགས་པ་ཡི། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག །
སོགས་བཀྲ་ཤིས་ཀྱི་ཚིགས་བཅད་བརྗོད་པར་བྱའོ། །འདི་ནི་སྦྱིན་པའི་ཕར་ཕྱིན་རྫོགས་པ་དང་བར་ཆད་ཞི་བའི་
ཐབས་ཁྱད་པར་ཅན་ཡིན་པས་སུས་ཀྱང་ཉམས་སུ་བླང་བར་བྱ་ལ། ལྷག་པར་དུས་ངན་གྱི་སེམས་ཅན་རྣམས་བརྣབ་
སེམས་དང་བསྐམ་ཆགས་འཕེལ་བའི་སྐབས་སུ་ཟ་འདྲེ་འགོང་པོ་མང་ཞིང་མི་ཕྱུགས་ལ་འཚེ་བ་དང་། ལོངས་
སྤྱོད་ལ་གནོད་པ་མང་བའི་དུས་དང་། ཟས་ནོར་གྱི་ཕྱིར་ཡུལ་སྣ་ཚོགས་སུ་རྒྱུ་བའི་སྐབས་དང་། ནད་རིམས་
ཕྱུགས་གོད་མང་ཞིང་རྨི་ལམ་ངན་པའི་སྐབས་དང་། གཅན་སྤྱང་བྱི་བ་སོགས་ཀྱིས་གནོད་པ་དང༌། འདྲེ་
གནོད་དང་འདྲེ་དོགས་ཆེ་བའི་སྐབས་སོགས་སུ་བྱས་ན་བར་ཆད་དང་གནོད་པ་ཞི། རྒྱུན་དང་སྐབས་སུ་སྙིང་
རྗེས་ཀུན་ནས་བསླང་ཏེ་བྱས་ན་འཆི་བ་བླུ། ནད་གདོན་བྲལ། སྲིས་རྨེ། མཐུན་རྐྱེན་འཕེལ། ཚོགས་རྫོགས་
པ་སོགས་རང་གཞན་ལ་འཕྲལ་དང་ཡུན་གྱི་ཕན་པའི་དགོས་པ་དུ་མ་ཡོད་པ་ནི་སྨོས་མ་དགོས་པས་ནན་ཏན་བྱའོ།།
ཞེས་པའང་རྒྱ་སྟོད་དབང་ཕུག་ཏུ་རྨི་ལམ་རྐྱེན་ལས་ཕྱིར་ནང་ཟླ་བ་བཅུ་པའི་ཚེས་བཅོ་བརྒྱད་ལ་མི་ཕམ་པས་ཕན་
སེམས་ཀྱིས་བྲིས་པ་དགེ་བར་གྱུར་ཅིག །མངྒ་ལཾ། ། གླུད་བྱེད་ན། གླུད་གཏོར་འདོད་ཡོན་དྲུག་
ལྡན་འདི། །ཞེས་ཁ་བསྒྱུར་ལ་བསྔོ་བར་བྱའོ། །ཤུ་བྷཾ།། །།



༈ གླུད་བསྔོ་ཁྱེར་བདེ།
གླུད་དང་གསུར་བསྔོ་གང་ཡང་རུང་འབྲུ་གསུམ་སཾ་བྷ་ར་མཚན་བཞིས་བརླབ། ཧོ གླུད་གཏོར གསུར་
མཆོད་མཆན། འདོད་ཡོན་ཀུན་ལྡན་འདི། །ཕྱོགས་འདིར་གནས་ཤིང་རྒྱུ་
བ་ཡི། །རེ་ཞིང་ཆགས་དང་གནོད་ཅིང་འཚེ། །སྣ་ཚོགས་གཟུགས་ཅན་
ཡོངས་འཚོལ་སེམས། །འབྱུང་པོའི་རིགས་སུ་གྱུར་རྣམས་ལ། །བསྔོའོ་
དགའ་མགུ་ཡི་རང་ཚིམ། །འགལ་རྐྱེན་སྡུག་བསྔལ་འཁྲུལ་སྣང་ཀུན། །
བདེ་ཆེན་ཀློང་དུ་གྲོལ་གྱུར་ཅིག །ཁྱེར་ཅིག་ཁྱེར་ཅིག་སྟོབས་ལྡན་རྣམས།།
སྲེད་དང་ཆགས་དང་ཞེན་པ་དང་། །དྲན་དང་གཟུང་དང་བསམ་དང་རེག།
གློད་དང་ཞི་དང་གྲོལ་བར་མཛོད། །ཨ་ཨཱ༔ ཞེས་བརྗོད། འདི་ཡིས་འཆི་བ་ན་
བ་སོགས། །རྒུད་པ་གསོ་ཞིང་ཆོ་འཕྲུལ་ཞི། །རྐྱེན་ངན་བཟློག་ཅིང་བསམ་པ་འགྲུབ། །ས་མ་ཡ། ཤིང་འབྲུག་
ཟླ་༡༡ ཚེས་༦ ལ་དྷིས་སྤེལ་མངྒ་ལཾ།། །།
༈ ཡེ་ཤེས་སྐར་མདའི་སྙིང་པོ་ནི། ཨོཾ་ཛྙཱ་ན་ཨ་ཝ་ལོ་ཀི་ཏེ་ན་མཿས་མནྟ་སྤ་ར་ཎ་
རསྨི་བྷ་ཝ་ས་མ་ཡ་མ་ཧཱ་མ་ཎི་དུ་རུ་དུ་རུ་ཧཱུཾ་ད་ཡ་ཛྭ་ལ་ནི་ཧཱུྃ། ཞེས་པ་འབབ་
ཆུའམ་མཚོ་འགྲམ་དུ་ལག་གཡས་པའི་ཁྱོར་བར་ཆུ་བླུགས་ལ་ཡེ་ཤེས་སྐར་མདའི་སྙིང་པོ་འདི་ལན་བདུན་བཟླས་
ཏེ་ཆུ་ཁྱོར་བ་བདུན་སླར་ཆུར་བླུགས་ན་སངས་རྒྱས་ཀྱི་སྤྱན་གྱིས་གཟིགས་པའི་ཡི་དྭགས་ཇི་སྙེད་ཡོད་པ་དེ་དག་
གིས་ལྷའི་ཞལ་ཟས་ཀྱི་རོ་དང་བཏུང་བའི་རོ་མཆོག་དང་ལྡན་པ་འཐོབ་ཅིང་ཡི་དྭགས་རེ་རེ་ལའང་ཁ་ཟས་དང་
བཏུང་བ་ཡུལ་མ་གྷ་དྷའི་བྲེ་བདུན་བདུན་གྱིས་ཚིམས་པར་བྱས་པར་འགྱུར་ཞིང་། ཆུ་དེ་འཐུང་བ་ཙམ་གྱིས་


དེ་ཐམས་ཅད་ཡི་དྭགས་ཀྱི་སྐྱེ་གནས་ལས་ཐར་ཞིང་བདེ་འགྲོ་མཐོ་རིས་ཀྱི་སྐྱེ་གནས་སུ་སྐྱེ་བར་འགྱུར་རོ། །སྐྱེས་
པ་དང་བུད་མེད་བུ་དང་བུ་མོ་གཞན་ཡང་བྱོལ་སོང་གི་སྐྱེ་གནས་སུ་གཏོགས་པའི་ཡི་དྭགས་སམ་བྱའམ། ཆུ་གནས་
ལ་སོགས་པ་གང་གིས་ཆུ་དེ་འཐུང་བ་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་བདེ་འགྲོའི་ལམ་དུ་
འགྲོ་བར་འགྱུར་རོ་ཞེས་གསུངས་སོ། །
༄༅། །འཕགས་པ་དཀོན་མཆོག་གསུམ་རྗེས་སུ་དྲན་པའི་མདོ་
བཞུགས་སོ། །
༄༅། །ཐམས་ཅད་མཁྱེན་པ་ལ་ཕྱག་འཚལ་ལོ། །འདི་ལྟར་སངས་རྒྱས་
བཅོམ་ལྡན་འདས་དེ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས། རིག་པ་དང་ཞབས་སུ་ལྡན་པ། བདེ་བར་
གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་
བ། བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་
ལྡན་འདས་ཏེ། དེ་བཞིན་གཤེགས་པ་དེ་ནི་བསོད་ནམས་དག་གི་རྒྱུ་མཐུན་
པ། དགེ་བའི་རྩ་བ་རྣམས་ཆུད་མི་ཟ་བ། བཟོད་པ་དག་གིས་རབ་ཏུ་
བརྒྱན་པ། བསོད་ནམས་ཀྱི་གཏེར་རྣམས་ཀྱི་གཞི། དཔེ་བྱད་བཟང་པོ་
རྣམས་ཀྱིས་སྤྲས་པ། མཚན་རྣམས་ཀྱི་མེ་ཏོག་རྒྱས་པ། སྤྱོད་ཡུལ་རན་
པར་མཐུན་པ། མཐོང་ན་མི་མཐུན་པ་མེད་པ། དད་པས་མོས་པ་རྣམས་
ལ་མངོན་པར་དགའ་བ། ཤེས་རབ་ཟིལ་གྱིས་མི་ནོན་པ། སྟོབས་རྣམས་


ལ་བརྫི་བ་མེད་པ། སེམས་ཅན་ཐམས་ཅད་ཀྱི་སྟོན་པ། བྱང་ཆུབ་སེམས་
དཔའ་རྣམས་ཀྱི་ཡབ། འཕགས་པའི་གང་ཟག་རྣམས་ཀྱི་རྒྱལ་པོ། མྱ་
ངན་ལས་འདས་པའི་གྲོང་ཁྱེར་དུ་འགྲོ་བ་རྣམས་ཀྱི་དེད་དཔོན། ཡེ་ཤེས་
དཔག་ཏུ་མེད་པ། སྤོབས་པ་བསམ་གྱིས་མི་ཁྱབ་པ། གསུང་རྣམ་པར་
དག་པ། དབྱངས་སྙན་པ། སྐུ་བྱད་བལྟ་བས་ཆོག་མི་ཤེས་པ། སྐུ་མཚུངས་
པ་མེད་པ། འདོད་པ་དག་གིས་མ་གོས་པ། གཟུགས་དག་གིས་ཉེ་བར་མ་
གོས་པ། གཟུགས་མེད་པ་དག་དང་མ་འདྲེས་པ། སྡུག་བསྔལ་དག་ལས་
རྣམ་པར་གྲོལ་བ། ཕུང་པོ་དག་ལས་རབ་ཏུ་རྣམ་པར་གྲོལ་བ། ཁམས་
རྣམས་དང་མི་ལྡན་པ། སྐྱེ་མཆེད་རྣམས་བསྡམས་པ། མདུད་པ་རྣམས་
ཤིན་ཏུ་བཅད་པ། ཡོངས་སུ་གདུང་བ་དག་ལས་རྣམ་པར་གྲོལ་བ། སྲིད་
པ་ལས་གྲོལ་བ། ཆུ་བོ་ལས་བརྒལ་བ། ཡེ་ཤེས་ཡོངས་སུ་རྫོགས་པ།
འདས་པ་དང་། མ་བྱོན་པ་དང་། ད་ལྟར་བྱུང་བའི་སངས་རྒྱས་བཅོམ་
ལྡན་འདས་རྣམས་ཀྱི་ཡེ་ཤེས་ལ་གནས་པ། མྱ་ངན་ལས་འདས་པ་ལ་
མི་གནས་པ། ཡང་དག་པ་ཉིད་ཀྱི་མཐའ་ལ་གནས་པ། སེམས་ཅན་
ཐམས་ཅད་ལ་གཟིགས་པའི་ས་ལ་བཞུགས་པ་སྟེ། འདི་དག་ནི་སངས་
རྒྱས་བཅོམ་ལྡན་འདས་ཀྱི་སྐུ་ཆེ་བའི་ཡོན་ཏན་ཡང་དག་པ་རྣམས་སོ། །
དམ་པའི་ཆོས་ནི་ཐོག་མར་དགེ་བ། བར་དུ་དགེ་བ། ཐ་མར་དགེ་བ།
དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་


པ། ཡོངས་སུ་དག་པ། ཡོངས་སུ་བྱང་བ། བཅོམ་ལྡན་འདས་ཀྱིས་ཆོས་
ལེགས་པར་གསུངས་པ། ཡང་དག་པར་མཐོང་བ། ནད་མེད་པ། དུས་
ཆད་པ་མེད་པ། ཉེ་བར་གཏོད་པ། འདི་མཐོང་བ་ལ་དོན་ཡོད་པ། མཁས་
པ་རྣམས་ཀྱིས་སོ་སོ་རང་གིས་རིག་པར་བྱ་བ། བཅོམ་ལྡན་འདས་ཀྱིས་
གསུངས་པའི་ཆོས་འདུལ་བ་ལ་ལེགས་པར་བརྟེན་པ། ངེས་པར་འབྱུང་
བ། རྫོགས་པའི་བྱང་ཆུབ་ཏུ་འགྲོ་བར་བྱེད་པ། མི་མཐུན་པ་མེད་ཅིང་།
འདུས་པ་དང་ལྡན་པ། བརྟེན་པ་ཡོད་པ་རྒྱུ་བ་བཅད་པའོ། །ཐེག་པ་ཆེན་
པོའི་དགེ་འདུན་ནི། ལེགས་པར་ཞུགས་པ། རིག་པར་ཞུགས་པ། དྲང་
པོར་ཞུགས་པ། མཐུན་པར་ཞུགས་པ། ཐལ་མོ་སྦྱར་བའི་འོས་སུ་གྱུར་པ།
ཕྱག་བྱ་བའི་འོས་སུ་གྱུར་པ། བསོད་ནམས་ཀྱི་དཔལ་གྱི་ཞིང་། ཡོན་ཡོངས་
སུ་སྦྱོང་བ་ཆེན་པོ། སྦྱིན་པའི་གནས་སུ་གྱུར་པ། ཀུན་ཏུ་ཡང་སྦྱིན་པའི་
གནས་སུ་གྱུར་པ་ཆེན་པོའོ། ། ༈ མགོན་པོ་ཐུགས་རྗེ་ཆེ་ལྡན་
པ། །ཐམས་ཅད་མཁྱེན་པ་སྟོན་པ་པོ། །བསོད་ནམས་ཡོན་ཏན་རྒྱ་
མཚོའི་གཞི། །དེ་བཞིན་གཤེགས་ལ་ཕྱག་འཚལ་ལོ། །དག་པ་འདོད་
ཆགས་བྲལ་བའི་རྒྱུ། །དགེ་བས་ངན་སོང་ལས་གྲོལ་ཞིང་། །གཅིག་
ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་ལོ། །གྲོལ་ནས་
གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་གུས། །ཞིང་གི་དམ་
པ་ཡོན་ཏན་ལྡན། །དགེ་འདུན་ལ་ཡང་ཕྱག་འཚལ་ལོ། །སངས་རྒྱས་


གཙོ་ལ་ཕྱག་འཚལ་ལོ། །སྐྱོབ་པ་ཆོས་ལ་ཕྱག་འཚལ་ལོ། །དགེ་འདུན་
སྡེ་ལ་ཕྱག་འཚལ་ལོ། །གསུམ་ལའང་རྟག་ཏུ་གུས་ཕྱག་འཚལ། །སངས་
རྒྱས་ཡོན་ཏན་བསམ་མི་ཁྱབ། །ཆོས་ཀྱི་ཡོན་ཏན་བསམ་མི་ཁྱབ། །དགེ་
འདུན་ཡོན་ཏན་བསམ་མི་ཁྱབ། །བསམ་མི་ཁྱབ་ལ་དད་བྱས་པའི། །
རྣམ་པར་སྨིན་པའང་བསམ་མི་ཁྱབ། །རྣམ་དག་ཞིང་དུ་སྐྱེ་བར་ཤོག །
༈ དེ་ནས་ཁ་ཟས་ལ། ཨོཾ་ཨཱཿཧཱུྃ། ཞལ་ཟས་རོ་བརྒྱ་ལྡན་པས་ཡིད་འཕྲོག་
པ། །ལེགས་སྦྱར་འདི་ནི་རྒྱལ་བ་སྲས་བཅས་ལ། དད་པས་ཕུལ་བས་
འགྲོ་བ་འདི་དག་ཀུན། །འབྱོར་ལྡན་ཏིང་འཛིན་ཟས་ལ་སྤྱོད་པར་ཤོག །
ཅེས་བྱིན་གྱིས་བརླབས་ནས། སྤྱོད་བསྡུས་ལས། ཟས་ལ་ཆ་བཞིར་བགོ་བྱ་སྟེ། དང་པོ་ལྷ་ལ་བཤོས་གཙང་
ཕུལ། །དེ་རྗེས་ཆོས་སྐྱོང་སྲུང་མ་ལ། །གཏོར་མ་ཤིན་ཏུ་རྒྱ་ཆེར་བཏང་། །རང་གིས་ཟོས་ཤིང་འཐུང་བ་ཡི། །
ལྷག་མ་འབྱུང་པོ་ཀུན་ལ་སྦྱིན། །ཞེས་པ་ལྟར་རམ། ཡང་ན་དམ་པའི་ཆོས་འདུལ་བ་ལས་གསུངས་པ་ལྟར་ཆ་
གསུམ་དུ་བྱས་ལ། ཐོག་མར། ཨོཾ་གུ་རུ་བཛྲ་ནེ་ཝི་དྱ་ཨཱཿཧཱུྃ་གིས་བླ་མ་ལ་ལྷ་བཤོས་གཅིག་
ཕུལ། དེ་བཞིན་དུ། ཨོཾ་སརྦ་བུདྡྷ་བོ་དྷི་ས་ཏྭ་བྷ་བཛྲ་ནེ་ཝི་དྱ་ཨཱ༔ཧཱུྃ་གིས་སངས་རྒྱས་
དང་བྱང་ཆུབ་སེམས་དཔའི་ཚོགས་ལ་ཕུལ། ཨོཾ་ཀཱ་མ་དེ་ཝ་མཎྜལ་བཛྲ་ནི་ཝི་དྱ་ཨཱཿཧཱུྃ་
གིས་ཡི་དམ་དཀྱིལ་འཁོར་ཀྱི་ལྷ་ཚོགས་ལའོ། །ཨོ་མཉྫཤི་བཛྲ་ནེ་ཝི་དྱ་ཨཱ༔ཧཱུྃ་ལྟ་བུས་
འཇམ་དབྱངས་སོགས་གང་མོས་ཀྱི་ལྷ་ལའོ། །ༀ་ཤྲཱི་དྷརྨ་པཱ་ལ་བཛྲ་ནེ་ཝི་དྱ་ཨཱ༔ཧཱུྃ་གིས་
ཆོས་སྐྱོང་རྣམས་ལ་འབུལ་ལོ། །ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ཎཾ་ཨཱ་དྱ་ནུཏྤནྣ་ཏཱ་ད་ཨོཾ་
ཨཱཧཱུྃ་ཕཊ་སྭཱ་ཧཱས་འབྱུང་པོ་སྤྱི་ལ་ལྷ་བཤོས་ཕུལ་ལ། ཨོ་ཧ་རི་ཏེ་སྭཱ་ཧཱས་འཕྲོག་མ་ལ་ཆངས་



བུ་གཅིག་སྦྱིན། ཨོཾ་ཧ་རི་ཏེ་མ་ཧཱ་ཡཀྵི་ནི་ཧ་ར་ཧ་ར་སརྦ་པ་པཾ་ཎི་ཀིཾ་སྭཱ་ཧཱས་འཕྲོག་
མའི་བུ་ལྔ་བརྒྱ་ལ་ཆངས་བུ་གཅིག་སྦྱིན། ཨོ་ཨ་གྲི་པནྡྲི་ཨ་ཤི་བྷུསྭཱ་ཧཱས་ཕུད་ལ་དབང་བའི་
འབྱུང་པོ་རྣམས་ལ་ཆངས་བུ་གཅིག་སྦྱིན་ནོ། །ཟས་ཀྱི་དུག་ལ་སོགས་པ་ཞི་བར་འདོད་པས་ནི། ན་མ༔
སརྦ་བུདྡྷ་བོ་དྷི་ས་ཏྭཱ་ནཱཾ། ཨོཾ་བ་ལིཏྟ་ཏེ་ཛཱ་བ་ལི་ནི་སྭཱ་ཧཱ། ཞེས་ལན་བརྒྱད་བཟླས་
ནས་མཐེབ་སྲིན་གྱིས་རེག་ལ་བཟའ་བར་བྱའོ། །བཟའ་བའི་ཚེ་ཡང་ཟས་ལ་མི་གཙང་བའི་བློ་དང་། སྐྱོ་བའི་
བློ་དང་། སྲིན་བུའི་རིགས་ཀྱི་གྲོང་ཁྱེར་ལ་ཕན་གདགས་པའི་བློ་དང་། སྙིང་པོ་བྱང་ཆུབ་ཏུ་བཀོད་པའི་གྲུ་བོ་ཆེ་
དང་གཅིག་ཏུ་གནས་པར་བྱ་བའི་བློས་བཟའ་བར་བྱའོ། །ཆགས་པ་དང་སྲེད་པ་འཕེལ་བའི་བློས་མི་བཟའ་འོ།།
སྤྱོད་འཇུག་ལས། རན་པ་ཙམ་དུ་བཟའ་བར་བྱ། །ཞེས་པ་དེའི་ཚུལ་ནི་ཡན་ལག་བརྒྱད་པར། ལུས་ཀྱི་ཆ་
གཉིས་ཟས། གཅིག་སྒོམ། གཅིག་སྟོང་པར་འཇོག་པར་བཤད་པ་ལྟར་རམ། ཡང་ན་ཟས་ཀྱི་གཞི་
ལས་འབྱུང་བ་ལྟར། ཆ་གཉིས་ཟས་དང་སྐོམ། ཆ་གཅིག་སྟོང་པར་བཞག་གོ །ཡང་ན་ལྷའི་རྣལ་འབྱོར་དང་
ལྡན་པས་ཡི་དམ་མཆོད་པའི་དོན་དུ་ལོངས་སྤྱོད་ལ་སྨོན་ལམ་གདབ་བོ། ། ༈ དཀོན་མཆོག་
རྫས་དང་གཞན་ལས་འཕྲོག་པ་སོགས། །མ་དག་ལོག་པའི་འཚོ་བ་ཀུན་
སྤངས་ནས། །སྡིག་མེད་ཆོས་དང་མཐུན་པའི་ཁ་ཟས་ཀྱིས། །ལུས་ཀྱི་ཟོ་
མདོག་རྒྱས་པར་མཛད་དུ་གསོལ། ། ༈ འཛམ་བུའི་གླིང་དུ་བསྟན་
པའི་སྲོག་ཤིང་བཙུགས། །ཁ་བ་ཅན་འདིར་ཆོས་ཀྱི་སྒྲོན་མེ་སྦར། །ངུར་
སྒྲིག་འཛིན་པ་ཤཱཀྱའི་སྲས་གཅིག་པུ། །མཁན་ཆེན་ཞི་བ་འཚོ་ལ་མཆོད་
པ་འབུལ། ། ༈ ཧོ། བཟའ་བཅའ་བཏུང་བ་ཡང་དག་རྫས། །
གདོད་ནས་ཚོགས་ཀྱི་འཁོར་ལོ་ཆེ། །ཨོ་ཨཱཧཱུཾ་དང་ཧ་ཧོ་ཧཱིས། །ཟག་མེད་


ཡེ་ཤེས་བདུད་རྩིར་བསྒྱུར། །བདག་ལུས་ཕུང་ཁམས་སྐྱེ་མཆེད་ནི། །
གདན་གསུམ་ཚང་བའི་ངོ་བོ་སྟེ། །དམ་པ་རིགས་བརྒྱའི་དཀྱིལ་འཁོར་
ལྷ། །སྒུལ་སྐྱོད་ཐམས་ཅད་བདེ་བ་ཆེ། །རྡོ་རྗེའི་དམ་ཚིག་བླ་ན་མེད། །
བྱང་ཆུབ་སེམས་ཀྱི་སྤྲིན་ཆེན་པོར། །གཉིས་མེད་མཉམ་པའི་ངང་དུ་
རོལ། །རྣལ་འབྱོར་ལམ་གྱི་ཚོགས་རྫོགས་ནས། །ཟས་ཀྱིས་སྒྲིབ་པར་
མི་འགྱུར་ཞིང་། །གཏན་པ་མེད་པའི་སྦྱིན་བདག་ཀྱང་། །ཐེག་ཆེན་འབྲས་
བུར་སྤྱོད་པར་ཤོག །མཐར་ཡང་། ཨོཾ་ཨུཙྪིཥྛ་པཎྜི་ཨ་ཤི་བྷུསྭཱ་ཏཿ ལྷག་མ་ལ་
དབང་བའི་འབྱུང་པོ་རྣམས་ལ་ཆངས་བུ་གཅིག་སྦྱིན་པར་བྱའོ། །དེ་ནས་ཁ་བཀྲུས་ཏེ། ཡོན་སྦྱོང་བ་ནི། བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཀུན་ནས་འོད་ཀྱི་རྒྱལ་པོ་མེ་འོད་རབ་ཏུ་གསལ་བ་ལ་ཕྱག་
འཚལ་ལོ། །ན་མས་མནྟ་པྲ་བྷ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྟ་ཏེ་བྷུ།
སམྱཀཾ་བུདྡྷཱ་ཡ། ཏདྱ་ཐཱ། ན་མོ་མའི་ཡེ། ཀུ་མཱ་ར་བྷུ་ཏཱ་ཡ། བོ་དྷི་ས་
ཏྭཱ་ཡ། མ་ཧཱ་ས་ཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ནི་རཱ་ལཝེ་ནི་རཱ་
བྷ་སེ། ཛ་ཡེ་ཛ་ཡ་ལབྷེ་མ་ཧཱ་མཱ་ཏེ་དཀེ་དཀྵི་ཎི་མེ་པ་རི་ཤོ་དྷ་ཡ་སྭཱ་ཧཱ། ཡང་
གཟུངས་འདི་ལན་གཅིག་བརྗོད་པར་བྱེད་པ་དེས་ནི་རི་རབ་ཙམ་གྱི་བསོད་སྙོམས་ཀྱང་ཡོངས་སུ་བྱང་བར་འགྱུར་
རོ། །གཟུངས་འདི་ནི་འདུལ་བ་རྣམ་པར་ངེས་པའི་རྒྱུད་ནས་ཕྱུངས་པ་ཡིན་ནོ། །དེ་ནས་ལུང་ལས་བྱུང་བ་བཞིན།།
རྒྱལ་པོ་སྦྱིན་བདག་ཉིད་དེ་བཞིན། །གང་ཡང་སེམས་ཅན་ཚོགས་གཞན་
རྣམས། །ནད་མེད་ཚེ་རིང་ཕུན་སུམ་ཚོགས། །རྟག་ཏུ་བདེ་བའི་གཉེན་


ཐོབ་ཤོག །སྦྱིན་པས་འབྱུང་པོ་དབང་དུ་འགྱུར། །སྦྱིན་པས་དགྲ་རྣམས་
མེད་པར་འགྱུར། །ཕ་རོལ་གཉེན་ཡང་སྦྱིན་པ་ཉིད། །དེ་ཕྱིར་སྦྱིན་པ་གཙོ་
བོར་བརྗོད། །སྦྱིན་པ་འཇིག་རྟེན་རྒྱན་ཡིན་ཞིང་། །སྦྱིན་པས་ངན་འགྲོ་
ལྡོག་པར་བྱེད། །སྦྱིན་པ་མཐོ་རིས་སྐས་ཡིན་ཏེ། །སྦྱིན་པ་ཞི་བྱེད་དགེ་
བའོ། །བྱང་ཆུབ་སེམས་དཔའི་ལོངས་སྤྱོད་རྣམས། །མི་ཟད་ནམ་མཁའ་
ལྟ་བུ་གང་། །ལོངས་སྤྱོད་དེ་ནི་ཐོབ་བྱའི་ཕྱིར། །སྦྱིན་པ་དེ་ནི་ཡང་དག་
སྤེལ། །ཞེས་བསྔོ་སྨོན་དང་སྦྱིན་པའི་ཚིགས་སུ་བཅད་པ་རྣམས་བརྗོད་པར་བྱའོ། །
༄༅། །བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་
སྙིང་པོ་བཞུགས་སོ། །
༄༅། །སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མི་འགགས་
ནམ་མཁའི་ངོ་བོ་ཉིད། །སོ་སོ་རང་རིག་ཡེ་ཤེས་སྤྱོད་ཡུལ་བ། །དུས་
གསུམ་རྒྱལ་བའི་ཡུམ་ལ་ཕྱག་འཚལ་ལོ། ། རྒྱ་གར་སྐད་དུ། བྷ་ག་
བ་ཏི་པྲཛྙཱ་པ་ར་མི་ཏ་ཧྲི་ད་ཡ། བོད་སྐད་དུ། བཅོམ་ལྡན་འདས་མ་
ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ། བཅོམ་ལྡན་འདས་མ་ཤེས་རབ་
ཀྱི་ཕ་རོལ་ཏུ་ཕྱིན་མ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་
དུས་གཅིག་ན། བཅོམ་ལྡན་འདས་རྒྱལ་པོའི་ཁབ་བྱ་རྒོད་ཕུང་པོའི་རི་ལ་
དགེ་སློང་གི་དགེ་འདུན་ཆེན་པོ་དང་བྱང་ཆུབ་སེམས་དཔའི་དགེ་འདུན་ཆེན་


པོ་དང་ཐབས་གཅིག་ཏུ་བཞུགས་ཏེ། དེའི་ཚེ་བཅོམ་ལྡན་འདས་ཟབ་
མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་ཏིང་ངེ་འཛིན་ལ་སྙོམས་
པར་ཞུགས་སོ། །ཡང་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་
པོ་འཕགས་པ་སྤྱན་རས་གཟིགས་དབང་ཕྱུག་ཀྱང་ཤེས་རབ་ཀྱི་ཕ་རོལ་ཏུ་
ཕྱིན་པ་ཟབ་མོ་སྤྱོད་པ་ཉིད་ལ་རྣམ་པར་བལྟ་ཞིང་ཕུང་པོ་ལྔ་པོ་དེ་དག་ལ་
ཡང་རང་བཞིན་གྱིས་སྟོང་པར་རྣམ་པར་བལྟའོ། །དེ་ནས་སངས་རྒྱས་ཀྱི་
མཐུས། ཚེ་དང་ལྡན་པ་ཤཱ་རིའི་བུས་བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་
སོ། །རིགས་ཀྱི་བུའམ་རིགས་ཀྱི་བུ་མོ་གང་ལ་ལ། ཤེས་རབ་ཀྱི་ཕ་རོལ་
ཏུ་ཕྱིན་པ་ཟབ་མོ་སྤྱད་པ་སྤྱོད་པར་འདོད་པ་དེས། ཇི་ལྟར་བསླབ་པར་བྱ།
དེ་སྐད་ཅེས་སྨྲས་པ་དང༌། བྱང་ཆུབ་སེམས་དཔའ་སེམས་དཔའ་ཆེན་
པོ་འཕགས་པ་སྤྱན་རས་གཟིགས་དབང་ཕྱུག་གིས་ཚེ་དང་ལྡན་པ་ཤཱ་ར་དྭ་
ཏིའི་བུ་ལ་འདི་སྐད་ཅེས་སྨྲས་སོ། །ཤཱ་རིའི་བུ། རིགས་ཀྱི་བུའམ་རིགས་
ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་སྤྱད་པ་སྤྱོད་པར་
འདོད་པ་དེས་འདི་ལྟར་རྣམ་པར་བལྟ་བར་བྱ་སྟེ། ཕུང་པོ་ལྔ་པོ་དེ་དག་ཀྱང་།
རང་བཞིན་གྱིས་སྟོང་པར་ཡང་དག་པར་རྗེས་སུ་བལྟའོ། །གཟུགས་སྟོང་
པའོ། །སྟོང་པ་ཉིད་གཟུགས་སོ། །གཟུགས་ལས་ཀྱང་སྟོང་པ་ཉིད་
གཞན་མ་ཡིན། །སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ། །དེ་


བཞིན་དུ་ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་ཤེས་
པ་རྣམས་སྟོང་པའོ། །ཤཱ་རིའི་བུ་དེ་ལྟ་བས་ན་ཆོས་ཐམས་ཅད་སྟོང་པ་ཉིད་
དེ། མཚན་ཉིད་མེད་པ། མ་སྐྱེས་པ། མ་འགགས་པ། དྲི་མ་མེད་པ།
དྲི་མ་དང་བྲལ་བ་མེད་པ། བྲི་བ་མེད་པ། གང་བ་མེད་པའོ། །ཤཱ་རིའི་
བུ་དེ་ལྟ་བས་ན། སྟོང་པ་ཉིད་ལ་གཟུགས་མེད། ཚོར་བ་མེད། འདུ་ཤེས་
མེད། འདུ་བྱེད་རྣམས་མེད། རྣམ་པར་ཤེས་པ་མེད། མིག་མེད། རྣ་བ་
མེད། སྣ་མེད། ལྕེ་མེད། ལུས་མེད། ཡིད་མེད། གཟུགས་མེད། སྒྲ་མེད། །
དྲི་མེད། རོ་མེད། རེག་བྱ་མེད། ཆོས་མེད་དོ། །མིག་གི་ཁམས་མེད་པ་
ནས་ཡིད་ཀྱི་ཁམས་མེད། ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་
ཡང་མེད་དོ། །མ་རིག་པ་མེད། མ་རིག་པ་ཟད་པ་མེད་པ་ནས་རྒ་ཤི་
མེད། རྒ་ཤི་ཟད་པའི་བར་དུ་ཡང་མེད་དོ། །དེ་བཞིན་དུ། སྡུག་བསྔལ་
བ་དང་། །ཀུན་འབྱུང་བ་དང་། འགོག་པ་དང་། ལམ་མེད། ཡེ་ཤེས་མེད། །
ཐོབ་པ་མེད། མ་ཐོབ་པ་ཡང་མེད་དོ། །ཤཱ་རིའི་བུ་དེ་ལྟ་བས་ན། བྱང་
ཆུབ་སེམས་དཔའ་རྣམས་ལ་ཐོབ་པ་མེད་པའི་ཕྱིར། ཤེས་རབ་ཀྱི་ཕ་རོལ་
ཏུ་ཕྱིན་པ་ཟབ་མོ་འདི་ལ་བརྟེན་ཅིང་གནས་ཏེ། སེམས་ལ་སྒྲིབ་པ་མེད་
ཅིང་སྐྲག་པ་མེད་དེ། ཕྱིན་ཅི་ལོག་ལས་ཤིན་ཏུ་འདས་ནས། མྱ་ངན་
ལས་འདས་པའི་མཐར་ཕྱིན་ཏོ། །དུས་གསུམ་དུ་མངོན་པར་བཞུགས་
པའི་སངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་


མོ་འདི་ལ་བརྟེན་ནས། བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་མངོན་པར་རྫོགས་པར་སངས་རྒྱས་སོ། །དེ་ལྟ་བས་ན་ཤེས་རབ་
ཀྱི་ཕ་རོལ་ཏུ་ཕྱིན་པའི་སྔགས། རིག་པ་ཆེན་པོའི་སྔགས། བླ་ན་མེད་
པའི་སྔགས། མི་མཉམ་པ་དང་མཉམ་པར་བྱེད་པའི་སྔགས། སྡུག་
བསྔལ་ཐམས་ཅད་རབ་ཏུ་ཞི་བར་བྱེད་པའི་སྔགས། མི་རྫུན་པས་ན་
བདེན་པར་ཤེས་པར་བྱ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་
སྨྲས་པ། ཏདྱ་ཐཱ། ཨོཾ་ག་ཏེ་ག་ཏེ་པཱ་ར་ག་ཏེ་པཱ་ར་སཾ་ག་ཏེ་བོ་དྷི་སྭཱ་ཧཱ།
ཤཱ་རིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས།
དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ། །དེ་
ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ། བྱང་ཆུབ་
སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་ལ་ལེགས་སོ་ཞེས་བྱ་བ་བྱིན་ནས། ལེགས་སོ་ལེགས་སོ་རིགས་
ཀྱི་བུ་དེ་དེ་བཞིན་ནོ། །དེ་དེ་བཞིན་ཏེ། ཇི་ལྟར་ཁྱོད་ཀྱིས་བསྟན་པ་དེ་
བཞིན་དུ། ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་སྤྱད་པར་བྱ་སྟེ།
དེ་བཞིན་གཤེགས་པ་རྣམས་ཀྱང་རྗེས་སུ་ཡི་རང་ངོ་། །བཅོམ་ལྡན་འདས་
ཀྱིས་དེ་སྐད་ཅེས་བཀའ་སྩལ་ནས། ཚེ་དང་ལྡན་པ་ཤཱ་རིའི་བུ་དང་། བྱང་
ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་
དབང་ཕྱུག་དང་། ཐམས་ཅད་དང་ལྡན་པའི་འཁོར་དེ་དག་དང་། ལྷ་དང་།

མི་དང་། ལྷ་མ་ཡིན་དང་། དྲི་ཟར་བཅས་པའི་འཇིག་རྟེན་ཡི་རང་ཏེ།
བཅོམ་ལྡན་འདས་ཀྱིས་གསུང་པ་ལ་མངོན་པར་བསྟོད་དོ། །ཤེས་རབ་སྙིང་
པོ་རྫོགས་སོ། །
༈ ན་མོ་བླ་མ་ལ་ཕྱག་འཚལ་ལོ། །སངས་རྒྱས་ལ་ཕྱག་འཚལ་ལོ། །
ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །ཡུམ་ཆེན་མོ་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ། །བདག་གི་བདེན་
པའི་ཚིག་རྣམས་འགྲུབ་པར་གྱུར་ཅིག །ཇི་ལྟར་སྔོན་ལྷའི་དབང་པོ་བརྒྱ་
བྱིན་གྱིས་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ཟབ་མོ་ཡིད་ལ་བསམ་ཞིང་
ཚིག་ཁ་ཏོན་དུ་བྱས་པ་ལ་བརྟེན་ནས། བདུད་སྡིག་ཅན་ལ་སོགས་པ་
མི་མཐུན་པའི་ཕྱོགས་ཐམས་ཅད་ཕྱིར་ཟློག་པ། དེ་བཞིན་དུ་བདག་གིས་
ཀྱང་ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ཟབ་མོ་ཡིད་ལ་
བསམ་ཞིང་ཚིག་ཁ་ཏོན་དུ་བྱས་པ་ལ་བརྟེན་ནས། བདུད་སྡིག་ཅན་ལ་
སོགས་པའི་མི་མཐུན་པའི་ཕྱོགས་ཐམས་ཅད་ཕྱིར་བཟློག་པར་གྱུར་ཅིག །
མེད་པར་གྱུར་ཅིག །ཞི་བར་གྱུར་ཅིག །རབ་ཏུ་ཞི་བར་གྱུར་ཅིག །
ཅེས་པའི་མཇུག་ཏུ། གང་གིས་རྟེན་ཅིང་འབྲེལ་བར་འབྱུང་། །འགག་པ་
མེད་པ་སྐྱེ་མེད་པ། །ཆད་པ་མེད་པ་རྟག་མེད་པ། །འོང་བ་མེད་པ་འགྲོ་
མེད་པ། །ཐ་དད་དོན་མིན་དོན་གཅིག་མིན། །སྤྲོས་པ་ཉེར་ཞི་ཞི་སྟོན་པ།།
རྫོགས་པའི་སངས་རྒྱས་སྨྲ་རྣམས་ཀྱི། །དམ་པ་དེ་ལ་ཕྱག་འཚལ་ལོ། །


༈ སྒྱུ་མ་ཟིལ་བ་ཆུ་བུར་དང་། །རྨི་ལམ་གློག་དང་སྤྲིན་ལྟ་བུ། །
འདུས་བྱས་ཆོས་རྣམས་དེ་ལྟར་བལྟ། །ཆོས་རྣམས་ཐམས་ཅད་རྒྱུ་ལས་
བྱུང་། །དེ་རྒྱུ་དེ་བཞིན་གཤེགས་པས་གསུངས། །རྒྱུ་ལ་འགོག་པ་གང་
ཡིན་པ། །དགེ་སྦྱོང་ཆེན་པོས་འདི་སྐད་གསུངས། །སྡིག་པ་ཅི་ཡང་མི་
བྱ་སྟེ། །དགེ་བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་
སུ་གདུལ། །འདི་ནི་སངས་རྒྱས་བསྟན་པ་ཡིན། །བསོད་ནམས་འདི་
ཡིས་ཐམས་ཅད་གཟིགས་པ་ཉིད། །ཐོབ་ནས་ཉེས་པའི་དགྲ་རྣམས་ཕམ་
བྱེད་ཅིང་། །སྐྱེ་རྒ་ན་འཆིའི་རྦ་ཀློང་འཁྲུགས་པ་ཡི། །སྲིད་པའི་མཚོ་
ལས་འགྲོ་བ་སྒྲོལ་བར་ཤོག།
༈ བགེགས་རིགས་སྟོང་ཕྲག་བརྒྱད་ཅུ་ཞི་བ་དང་། །མི་མཐུན་གནོད་
པའི་རྐྱེན་དང་བྲལ་བ་དང་། །མཐུན་པ་འགྲུབ་ཅིང་ཕུན་སུམ་ཚོགས་
པ་ཡི། །བཀྲ་ཤིས་དེས་ཀྱང་དེང་འདིར་བདེ་ལེགས་ཤོག །རྫོགས་པའི་
བྱང་ཆུབ་སྒྲུབ་པ་ལ། །ཕྱི་དང་ནང་གི་འཚེ་བ་ཡི། །བར་དུ་གཅོད་པ་
ཐམས་ཅད་ཀུན། །ཉེ་བར་ཞི་བར་མཛད་དུ་གསོལ། །སོགས་བརྗོད་པར་བྱའོ།།


༄༅། །གཙུག་ཏོར་གདུགས་དཀར་མོའི་བསྒོམ་བཟླས་བདེ་བ་
ཅན་གྱི་ཞིང་དུ་བགྲོད་པའི་གདམས་པ་བྱ་རྒྱལ་
ཁྱུང་གི་རྟ་ཕོ་བཞུགས་སོ། ། །
༄༅། །ན་མོ་ཤཱཀྱ་མུ་ན་ཡེ། ཚེ་དཔག་མེད་པའི་ཡུམ་མཆོག་གོས་དཀར་མོ། །རབ་ཏུ་ཁྲོས་པ་ལྷ་མོ་འདི་ཡིན་
པས། །བདེ་བ་ཅན་དུ་སྐྱེ་བ་དེ་ཡི་དོན། །མ་མགོན་ལྕམ་དྲལ་དམ་ལ་བཏགས་པའི་ཕྱིར། །ཐུབ་པའི་གཙུག་
ཏོར་ནས་ནི་ལྷ་འདི་སྤྲུལ། །བྱད་ཁ་ཟློག་པར་ཟབ་པ་དེ་ཡི་དོན། །ཞལ་ནས་མ་གསུངས་ཐུབ་པའི་གཙུག་
ཏོར་ནས། །མདོ་དང་གཟུངས་ཀྱི་སྒྲ་གྲགས་གཙུག་ཏོར་ཟེར། །འདི་ཉིད་བྱ་བའི་རྒྱུད་ནི་ཡིན་ན་ཡང་། །བྱ་
རྒྱུད་བླ་མེད་ལྟར་དུ་ཉམས་ལེན་པ། །ཛེ་ཏཱ་རི་དང་རྡོ་རྗེ་གདན་པ་སོགས། །གྲུབ་ཆེན་མང་པོའི་མཛད་ལྟར་
ཉམས་ལེན་བདེ། །དགའ་རབ་རྡོ་རྗེ་འཇམ་དཔལ་བཤེས་གཉེན་ནས། །བི་མ་མི་ཏྲར་བརྒྱུད་པ་རྙིང་མའི་
ལུགས། །གུ་རུ་ཁྲག་འཐུང་ནག་པོའི་གཏེར་མ་དང་། །སྒྲུབ་ཐབས་རྒྱ་མཚོ་བརྒྱ་རྩའི་རྒྱ་གཞུང་དང་། །མཐོང་
བ་དོན་ལྡན་དབང་ཕྱུག་རྡོ་རྗེ་སོགས། །བོད་གཞུང་ཚད་ལྡན་རྣམས་ཀྱི་བཅུད་བསྡུས་ཏེ། །ཉམས་ལེན་བདེ་
ཞིང་བྱིན་རླབས་ཆེ་བ་འདི། །ནད་གདོན་བྱད་ཀ་གཏད་མནན་ཟློག་པ་ལ། །རྡོ་རྗེ་ཕ་ལམ་རལ་གྲི་ཉིད་དང་
མཚུངས། །བདེ་བ་ཅན་གྱི་ཞིང་ཁམས་བགྲོད་འདོད་ན། །བྱ་རྒྱལ་ཁྱུང་ལ་ཆིབས་ནས་འགྲོ་དང་མཚུངས། །དེ་
ཕྱིར་འདི་ལ་རྒྱུན་ཁྱེར་ཉམས་ལེན་མཛོད། །ཨཱཿ ཆོས་རྣམས་སྨྲ་བསམ་བརྗོད་མེད་
སྟོང་པ་ཉིད། །ཨོཾ་གྱིས་མཚན་པའི་གདུགས་དཀར་ཡོངས་གྱུར་ལས།།
དྲན་རྫོགས་དམ་ཡེ་དབྱེར་མེད་རང་ཉིད་ནི། །རྡོ་རྗེ་གཙུག་ཏོར་ཕྱིར་
ཟློག་ཆེན་མོའི་སྐུ། །དབུ་སྟོང་མདུན་ཞལ་སྒེག་པ་ཉིས་བརྒྱ་དཀར། །
གཡས་ཞལ་ཉིས་བརྒྱ་འཇིགས་རུང་དགོད་པ་སེར། །རྒྱབ་ཞལ་ཉིས་
བརྒྱ་དམར་པོ་གཤེ་དང་རྔམ། །གཡོན་ཞལ་ལྗང་ཁུ་ཉིས་བརྒྱ་སྙིང་རྗེ་


ཞི། །སྟེང་ཞལ་སྔོན་པོ་ཉིས་བརྒྱ་དྲག་ལ་གཏུམ། །དབུ་རེར་རྡོ་རྗེའི་
མཚན་རྟགས་སྤྱན་གསུམ་གསུམ། །སྐུ་མདོག་དཀར་ཞིང་སྤྱན་མིག་
བྱེ་བ་འབུམ། །ཟུར་མིག་བགྲད་པས་གློག་འགྱུ་དྲག་ཏུ་གཟིགས། །
གཡས་ཕྱག་ལྔ་བརྒྱ་གཡོན་ཕྱག་ལྔ་བརྒྱ་ཡིས། །ཐམས་ཅད་བསམ་
ཆོད་རལ་གྲི་འབར་བ་ཕྱིར། །ཞབས་གཡས་ལྔ་བརྒྱ་བརྐྱངས་པས་
འཇིགས་ཀུན་མནན། །ཞབས་གཡོན་ལྔ་བརྒྱ་བསྐུམ་པས་གདོན་ཀུན་
མནན། །སངས་རྒྱས་བྱེ་བ་ཕྲག་བདུན་ཅོད་པན་འཆང་། །དབུ་གཙུག་
གདུགས་དཀར་བདུན་ནི་བརྩེགས་མར་འཁོར། །བ་སྤུ་ཐམས་ཅད་ཡེ་
ཤེས་འོད་ཟེར་འབར། །ལྷ་རྫས་ན་བཟའ་ཞི་ཁྲོའི་རྒྱན་དང་ལྡན། །
དཔྲལ་བར་རྣམ་སྣང་ཐུགས་ཀར་ཨོཾ་དཀར་པོ། །མགྲིན་པར་སྣང་མཐའི་
ཐུགས་ཀར་ཨཱ༔དམར་པོ། །ཐུགས་སྨད་རྡོར་སེམས་ཐུགས་ཀར་ཧཱུཾ་
སྔོན་པོ། །ཐུགས་དབུས་ཟླ་སྟེང་ཨོ་ཡིག་དཀར་པོའི་མཐར། །སྔགས་
ཕྲེང་འོད་ཀྱིས་སྒྲིབ་བསལ་མཐུ་སྟོབས་རྒྱས། །ཡ་སོ་ཁྲོ་བཅུ་མ་སོ་ཁྲོ་
མོ་བཅུ། །སྨ་ར་མེ་དཔུང་རལ་གྲི་ངར་མའི་ལྕེ། །མགྲིན་པར་ཉི་ཟླ་རང་
ལུས་མེ་དཔུང་འབར། །གནོད་བྱེད་ཐམས་ཅད་གཞོབ་ཐུལ་བསྲེགས་
པར་བསམ། །དེ་ཡན་མངོན་རྟོགས་བློ་ལ་མ་ཟིན་ཀྱང་། །དམིགས་པ་བསྒོམ་པ་ཁོ་ནས་ཆོག་པ་སྟེ། །
བསྒོམས་པ་ཙམ་གྱིས་མནན་གཏད་ངག་མནན་སོགས། །གྲོལ་བར་གུ་རུ་ཁྲག་འཐུང་ནག་པོས་གསུངས། །
འདི་ནི་ངག་ཏུ་འདོན་པ་གལ་ཆེ་སྟེ།།

ཧཱུཾ། རྡོ་རྗེ་གཙུག་ཏོར་ཕྱིར་ཟློག་པ་ཆེན་མོ། ཕྱག་སྟོང་མངའ་བ་ཆེན་
མོ། དབུ་སྟོང་མངའ་བ་ཆེན་མོ། སྤྱན་བྱེ་བ་བརྒྱ་སྟོང་མངའ་བ་ཆེན་
མོ། རྡོ་རྗེ་མི་ཕྱེད་འབར་བའི་མཚན་རྟགས་ཅན། རྡོ་རྗེ་ཡངས་པ་ཆེན་
པོས་ས་གསུམ་གྱི་དཀྱིལ་འཁོར་ལ་མངའ་མཛད་མ། ཀུན་ནས་བདག་
ཅག་མི་ནོར་འཁོར་དང་བཅས་པ་ཐམས་ཅད་ལ་ཉིན་དང་མཚན་དུ་
བསྲུང་དུ་གསོལ། ཏདྱ་ཐཱ། ཨོཾ་ཨ་ན་ལེ། ཨ་ན་ལེ། བི་ཥ་དེ། བི་ཥ་དེ།
བེ་ར་བེ་ར། བཛྲ་དྷ་ར་ནི། བྷནྡྷ་བྷནྡྷ་ནི། བཛྲ་པཱ་ཎི་ཧཱུཾ་ཧཱུཾ་ཕཊ་ཕཊ་སྭཱ་
ཧཱ། ཧཱུྃ་དྲོ་བྷནྡྷ་ཕཊ། མ་མ་རཀྵ་རཀྵ་སྭཱ་ཧཱ། བདག་དང་བསྲུང་བྱའི་
ལུས་ངག་ཡིད་གསུམ་མནན་པ་དང་བཅིངས་པ་ཐམས་ཅད་ཕྱེས་ཕྱེས་
ཁྲོལ་ཁྲོལ། མནན་པ་དང་བཅིངས་པ་དང་བསྡམས་པ་ཐམས་ཅད་
སརྦ་ཨ་པཱ་ན་ཡེ་སྭཱ་ཧཱ། ཞི་བ་ཤིནཾ་ཀུ་རུ་ཡེ་སྭཱ་ཧཱ། ཞེས་པའི་བར་དེ་རབ་བདུན་
འབྲིང་ལྔ་དང་། །ཐ་མ་ཚར་གསུམ་ཙམ་ནི་བརྗོད་པའི་རྗེས། །སྙིང་པོ་དང་ནི་ཉེ་སྙིང་སྔགས་འདི་གཉིས། །རང་
གི་གང་མོས་བསྙེན་པ་ཅི་འགྲུབ་བྱ། །ཨོཾ་སརྦ་ཏ་ཐཱ་ག་ཏ་ཨུཥི་ཥ་ཧཱུཾ་ཕཊ། ཧཱུཾ་མ་མ་
ཧཱུཾ་ནི་སྭཱ་ཧཱ། སྙིང་པོའོ། །ཨོཾ་མ་མ་ཧཱུཾ་ནི་སྭཱ་ཧཱ། ཉེ་བའི་སྙིང་པོའོ། ། (ཨགྷཾ་པཱ་དྱེ་
པུཉྩེ་དྷཱུ་པེ་ཨཱ་ལོ་ཀེ་གནྡྷེ་ནི་ཝི་ཏུ་ཤརྡ་པྲ་ཏཱིཙྪ་སྭཱ་ཧཱ།） ཧཱུྃ། སྐྱོབ་པ་ཤཱཀྱ་
སེང་གེ་ཡི། །གཙུག་ཏོར་འོད་ཀྱི་འཕྲོ་འདུ་ལས། །བྱུང་བའི་ལྷ་མོ་
སྟོབས་ཆེན་མོ། །རིག་པའི་རྒྱལ་མོར་ཕྱག་འཚལ་བསྟོད། །འདི་ལྟར་
བསྒོམས་བཟླས་བྱས་པའི་བསོད་ནམས་ཀྱིས། །མི་གཙང་ལུས་འདི་


བོར་བར་གྱུར་མ་ཐག །བདེ་བ་ཅན་དུ་བརྫུས་ཏེ་སྐྱེ་བར་ཤོག །སྐྱེས་
མ་ཐག་ཏུ་ས་བཅུ་རབ་བགྲོད་ནས། །སྤྲུལ་པས་ཕྱོགས་བཅུར་གཞན་
དོན་བྱེད་པར་ཤོག །དེ་ནས་སྒོམ་མཁན་སེམས་ལ་ཧྲིག་གེར་བལྟ། །ཅི་ཡང་མ་མཐོང་ང་དུ་ས་
ལེར་གཞག། །རྒྱུན་དུ་དམིགས་པ་ལ་སོགས་མ་གསལ་ཡང་། །སྔགས་ཐུང་གཉིས་པོ་སྤྱོད་ལམ་ཀུན་ཏུ་འདོན།།
ཀྱེ་མ་ཚེ་སྔོན་བསོད་ནམས་དམན་པའི་མཐུས། །ཟོས་པ་མེད་པའི་དོམ་ཡིག་ཟེར་བའི་དཔེ། །བྱས་པ་མེད་
ཀྱང་གཏད་ཡིག་ནང་དུ་ཐེབས། །བན་བོན་མང་པོའི་མཐུ་གཏད་ཞབས་སུ་སོང་། །ན་ཚ་རྐྱེན་ངན་མང་པོས་
རྒྱུན་དུ་མནར། །འཆི་བ་དྲན་ཞིང་དམ་ཆོས་འདོད་ན་ཡང་། །དམ་ཆོས་ཚུལ་བཞིན་སྤྱོད་པའི་སྐལ་བ་མེད། །
ནམ་འཆི་ཆ་མེད་འཆི་བ་ཟློག་ཐབས་མེད། །ཤི་ནས་གར་འགྲོ་ཆ་མེད་ཨ་ཙ་མ། །རིགས་དྲུག་གང་དུ་སྐྱེས་
ཀྱང་སྡུག་བསྔལ་ཆེ། །དེ་འདྲ་ཡིད་ལ་དྲན་མཁན་མི་ཡོད་ན། །གདམས་པ་འདི་ལ་རྒྱུན་དུ་ཐུགས་དམ་མཛོད།།
སྔོན་ཚེ་ཆོས་རྒྱལ་ཁྲི་སྲོང་ལྡེའུ་བཙན་གྱིས། །མཐའ་དབུས་མཁས་པ་བརྒྱ་རྩ་གདན་དྲངས་ནས། །བཀའ་འགྱུར་
བསྟན་འགྱུར་ཐམས་ཅད་བོད་དུ་བསྒྱུར། །དེ་དུས་རྒྱལ་པོའི་སྐུ་རིམ་བྱད་ཟློག་ལ། །བཀའ་འགྱུར་ནང་ནས་
འདི་ལས་ཟབ་མ་རྙེད། །རྒྱལ་པོའི་སྐུ་རིམ་བྱད་ཟློག་འདི་ལ་བྱས། །རྒྱ་གར་མུ་སྟེགས་རྒྱ་ནག་ཧཱ་ཤང་དང་། །བོད་
ཀྱི་བོན་པོས་བྲུབས་ཀྱང་གནོད་མ་ནུས། །དུས་ཕྱིས་སོག་པོ་ཨོ་རོད་རྒྱལ་པོ་དེས། །འདི་ལ་རྒྱུན་དུ་ཐུགས་
དམ་ཞལ་འདོན་མཛད། །ཀར་བསྟན་རྩད་ནས་བརླགས་ཀྱང་གནོད་མ་ནུས། །དེ་ཕྱིར་བྱུད་ཟློག་འདི་ལས་
སངས་རྒྱས་བྱེ་བ་གྲངས་མེད་དུ་མ་ཡི། །བྱིན་རླབས་བསོད་ནམས་རང་གིས་འཐོབ་པར་གསུངས། །མཚམས་
མེད་ལྔ་དང་ལས་ཀྱི་སྒྲིབ་པ་རྣམས། །ཐམས་ཅད་མ་ལུས་བྱང་ཞིང་དག་པར་འགྱུར། །རང་གི་ཚེ་དང་བསོད་
ནམས་སྟོབས་ཆེར་འཕེལ། །ནམ་ཞིག་འདི་ནས་ཤི་འཕོས་གྱུར་མ་ཐག །བདེ་བ་ཅན་གྱི་ཞིང་དེར་སྐྱེ་བར་
གསུངས། །ཚེ་འདིའི་རྐྱེན་ཟློག་ཕྱི་མ་ཞིང་ཁམས་འཐོབ། །ཕྱིར་མི་ལྡོག་པ་གཏན་གྱི་འདུན་མ་སྟེ། །རྫོགས་
པའི་སངས་རྒྱས་འཐོབ་ལ་ཐོག་ཉེ་བ། །འདི་འདྲ་རང་དང་གཞན་ལ་ཕན་པའི་ཕྱིར། །རཱ་ག་ཨ་སྱས་གཞུང་དང་


མན་ངག་བསྡེབས། །པདྨ་མཐར་ཕྱིན་ཅེས་བྱས་ཡི་གེར་བྲིས། །འདི་ལ་སྔགས་སྒྲ་མ་དག་འགལ་འཁྲུལ་
སོགས། །མཆིས་ན་ཡེ་ཤེས་སྤྱན་ལྡན་རྣམས་ལ་འཆགས། །དགེ་བས་འགྲོ་ཀུན་བར་ཆད་རྐྱེན་ཞི་ནས། །ཕྱི་
མ་བདེ་ཆེན་ཞིང་དུ་སྐྱེ་བར་ཤོག །སྐྱེས་ནས་གཞན་དོན་དཔག་མེད་འགྲུབ་པར་ཤོག །མངྒ་ལཾ།། །།
༈ བཅོམ་ལྡན་གདུགས་དཀར་ལྷ་ཚོགས་རྣམས། །མཐུ་སྟོབས་ཐོགས་
པ་མི་མངའ་ཞིང་། །ཐུགས་རྗེ་སྨོན་ལམ་མཐུ་བཙན་པས། །བདག་
གིས་གསོལ་བ་བཏབ་པ་བཞིན། །སངས་རྒྱས་བསྟན་པ་དར་བ་དང་།།
སེམས་ཅན་ཐམས་ཅད་བདེ་གྱུར་ཅིག །རྒྱུ་སྦྱོར་ཡོན་བདག་འཁོར་
བཅས་ཀྱི། །ཆགས་ཆེ་ཉམ་ང་བཟློག་ཏུ་གསོལ། །རྨི་ལམ་མཚན་མ་ངན་
པ་ཟློག །རྟགས་དང་རྟེན་འབྲེལ་ངན་པ་ཟློག །དགྲ་འདྲེའི་བསམ་སྦྱོར་
ངན་པ་ཟློག །ལྟས་ངན་བརྒྱད་ཅུ་རྩ་གཅིག་ཟློག །ཡེ་འགྲོགས་སུམ་
བརྒྱ་དྲུག་ཅུ་ཟློག །ནད་རིགས་བཞི་བརྒྱ་རྩ་བཞི་ཟློག །བགེགས་
རིགས་སྟོང་ཕྲག་བརྒྱད་ཅུ་ཟློག །དུས་མིན་འཆི་བ་རྣམ་བརྒྱད་ཟློག །
ཡས་ཀྱི་བདུད་དུ་གཡོས་པ་ཟློག །མས་ཀྱི་སྲི་རུ་ལངས་པ་ཟློག །
དཔྲལ་བའི་གཤེད་དུ་བརྐོས་པ་ཟློག །ཕ་མེས་དུར་སྲི་ལངས་པ་ཟློག །
མི་ལ་ནད་དུ་གཏོང་བ་ཟློག །ཕྱུགས་ལ་གོད་ཁ་བྱེད་པ་ཟློག །གནམ་
གྱི་དལ་ཁ་ཐེབས་པ་ཟློག །ས་ཡི་དུག་མདའ་གཡོས་པ་ཟློག །སྨེ་བ་
སྤར་ཁ་ངན་པ་ཟློག །སྐེག་དང་ཕུང་སྲི་ལངས་པ་བཟློག་ཏུ་གསོལ།།
ཅེས་པ་འདི་གྲུབ་ཆེན་ལས་ཀྱི་རྡོ་རྗེས་མཛད་པའོ། ། བདེ་གཤེགས་ཐུགས་རྗེས་གཙུག་


ཏོར་ལས་འཁྲུངས་ཤིང་། །བདེ་འབྱུང་བསྟན་ལ་གནོད་བྱེད་ཚར་བཅད་
ནས། །བདེ་ལེགས་འབྲས་བུ་ཉེ་བར་སྩོལ་མཛད་པའི། །བདེ་མཆོག་
གདུགས་དཀར་ཅན་གྱི་བཀྲ་ཤིས་ཤོག །སྡོམ་བརྩོན་ཤེས་རབ་རྒྱལ་མཚན་སོགས་
ཀྱིས་བསྐུལ་ངོར་རྗེ་བླ་མ་བློ་བཟང་གྲགས་པའི་དཔལ་གྱིས་སྦྱར་བའོ།། །།
༈ ཨོ་ཚེ་དཔག་མེད་པའི་ཡུམ་མཆོག་གོས་དཀར་མོ། །གཞན་གྱིས་
མི་ཐུབ་དཔའ་མོ་གདུགས་དཀར་ཅན། །རིགས་སྔགས་ཕྱིར་བཟློག་
དྲག་མོ་འཁོར་བཅས་ལ། །བདག་ཅག་སྐྱབས་སུ་མཆིའོ་སྲུང་སྐྱོབས་
མཛོད། །དམག་ཇག་ཆོམ་རྐུན་བྱད་ཕུར་ཆོད་གཏོང་སོགས། །མེ་ཆུ་
དུག་མཚོན་གནོད་བྱེད་བཟློག་ཏུ་གསོལ། །ཆོས་དབྱིངས་རྡོ་རྗེས་སོ།། །།


༈ ལྷ་དང་ལྷ་མིན་ཅོད་པན་གྱིས། །ཞབས་ཀྱི་པདྨོ་ལ་བཏུད་ཅིང་། །
ཕོངས་པ་ཀུན་ལས་སྒྲོལ་མཛད་མ། །སྒྲོལ་མ་ཡུམ་ལ་ཕྱག་འཚལ་ལོ། །
༄༅། །བསྟོད་པའི་རྒྱལ་པོའི་རྒྱུད་ཕྱག་འཚལ་ཉེར་གཅིག
༈ ཨོཾ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །ཕྱག་
འཚལ་སྒྲོལ་མ་མྱུར་མ་དཔའ་མོ། །སྤྱན་ནི་སྐད་ཅིག་གློག་དང་འདྲ་མ། །
འཇིག་རྟེན་གསུམ་མགོན་ཆུ་སྐྱེས་ཞལ་གྱི། །གེ་སར་བྱེ་བ་ལས་ནི་བྱུང་མ།།
ཕྱག་འཚལ་སྟོན་ཀའི་ཟླ་བ་ཀུན་ཏུ། །གང་བ་བརྒྱ་ནི་བརྩེགས་པའི་ཞལ་
མ། །སྐར་མ་སྟོང་ཕྲག་ཚོགས་པ་རྣམས་ཀྱིས། །རབ་ཏུ་ཕྱེ་བའི་འོད་རབ་
འབར་མ། །ཕྱག་འཚལ་གསེར་སྔོ་ཆུ་ནས་སྐྱེས་ཀྱི། །པདྨས་ཕྱག་ནི་རྣམ་
པར་བརྒྱན་མ། །སྦྱིན་པ་བརྩོན་འགྲུས་དཀའ་ཐུབ་ཞི་བ། །བཟོད་པ་
བསམ་གཏན་སྤྱོད་ཡུལ་ཉིད་མ། །ཕྱག་འཚལ་དེ་བཞིན་གཤེགས་པའི་
གཙུག་ཏོར། །མཐའ་ཡས་རྣམ་པར་རྒྱལ་བར་སྤྱོད་མ། །མ་ལུས་ཕ་རོལ་
ཕྱིན་པ་ཐོབ་པའི། །རྒྱལ་བའི་སྲས་ཀྱིས་ཤིན་ཏུ་བསྟེན་མ། །ཕྱག་འཚལ་
ཏུཏྟཱ་ར་ཧཱུཾ་ཡི་གེས། །འདོད་དང་ཕྱོགས་དང་ནམ་མཁའ་གང་མ། །འཇིག་
རྟེན་བདུན་པོ་ཞབས་ཀྱིས་མནན་ཏེ། །ལུས་པ་མེད་པར་འགུགས་པར་
ནུས་མ། །ཕྱག་འཚལ་བརྒྱ་བྱིན་མེ་ལྷ་ཚངས་པ། །རླུང་ལྷ་སྣ་ཚོགས་
དབང་ཕྱུག་མཆོད་མ། །འབྱུང་པོ་རོ་ལངས་དྲི་ཟ་རྣམས་དང་། །གནོད་སྦྱིན་


ཚོགས་ཀྱིས་མདུན་ནས་བསྟོད་མ། །ཕྱག་འཚལ་ཏྲད་ཅེས་བྱ་དང་ཕཊ་
ཀྱིས། །ཕ་རོལ་འཁྲུལ་འཁོར་རབ་ཏུ་འཇོམས་མ། །གཡས་བསྐུམས་
གཡོན་བརྐྱངས་ཞབས་ཀྱིས་མནན་ཏེ། །མེ་འབར་འཁྲུག་པ་ཤིན་ཏུ་འབར་
མ། །ཕྱག་འཚལ་ཏུ་རེ་འཇིགས་པ་ཆེན་མོ། །བདུད་ཀྱི་དཔའ་བོ་རྣམ་པར་
འཇོམས་མ། །ཆུ་སྐྱེས་ཞལ་ནི་ཁྲོ་གཉེར་ལྡན་མཛད། །དགྲ་བོ་ཐམས་
ཅད་མ་ལུས་གསོད་མ། །ཕྱག་འཚལ་དཀོན་མཆོག་གསུམ་མཚོན་ཕྱག་
རྒྱའི། །སོར་མོས་ཐུགས་ཀར་རྣམ་པར་བརྒྱན་མ། །མ་ལུས་ཕྱོགས་ཀྱི་
འཁོར་ལོས་བརྒྱན་པའི། །རང་གི་འོད་ཀྱི་ཚོགས་རྣམས་འཁྲུག་མ། །ཕྱག་
འཚལ་རབ་ཏུ་དགའ་བ་བརྗིད་པའི། །དབུ་རྒྱན་འོད་ཀྱི་ཕྲེང་བ་སྤེལ་མ། །
བཞད་པ་རབ་བཞད་ཏུཏྟཱ་ར་ཡིས། །བདུད་དང་འཇིག་རྟེན་དབང་དུ་མཛད་
མ། །ཕྱག་འཚལ་ས་གཞི་སྐྱོང་བའི་ཚོགས་རྣམས། །ཐམས་ཅད་འགུགས་
པར་ནུས་མ་ཉིད་མ། །ཁྲོ་གཉེར་གཡོ་བའི་ཡི་གེ་ཧཱུཾ་གིས། །ཕོངས་པ་
ཐམས་ཅད་རྣམ་པར་སྒྲོལ་མ། །ཕྱག་འཚལ་ཟླ་བའི་དུམ་བུས་དབུ་བརྒྱན།།
བརྒྱན་པ་ཐམས་ཅད་ཤིན་ཏུ་འབར་མ། །རལ་པའི་ཁྲོད་ནས་འོད་དཔག་
མེད་ལས། །རྟག་པར་ཤིན་ཏུ་འོད་ནི་མཛད་མ། །ཕྱག་འཚལ་བསྐལ་
པ་ཐ་མའི་མེ་ལྟར། །འབར་བའི་ཕྲེང་བའི་དབུས་ན་གནས་མ། །གཡས་
བརྐྱངས་གཡོན་བསྐུམས་ཀུན་ནས་བསྐོར་དགའི། །དགྲ་ཡི་དཔུང་ནི་
རྣམ་པར་འཇོམས་མ། །ཕྱག་འཚལ་ས་གཞིའི་ངོས་ལ་ཕྱག་གི །མཐིལ་


གྱིས་བསྣུན་ཅིང་ཞབས་ཀྱིས་བརྡུང་མ། །ཁྲོ་གཉེར་ཅན་མཛད་ཡི་གེ་ཧཱུཾ་
གིས། །རིམ་པ་བདུན་པོ་རྣམས་ནི་འགེམས་མ། །ཕྱག་འཚལ་བདེ་མ་
དགེ་མ་ཞི་མ། །མྱ་ངན་འདས་ཞི་སྤྱོད་ཡུལ་ཉིད་མ། །སྭཱ་ཧཱ་ཨོཾ་དང་ཡང་
དག་ལྡན་པས། །སྡིག་པ་ཆེན་པོ་འཇོམས་པ་ཉིད་མ། །ཕྱག་འཚལ་
ཀུན་ནས་བསྐོར་རབ་དགའ་བའི། །དགྲ་ཡི་ལུས་ནི་རབ་ཏུ་འགེམས་མ།།
ཡི་གེ་བཅུ་པའི་ངག་ནི་བཀོད་པའི། །རིག་པ་ཧཱུྃ་ལས་སྒྲོལ་མ་ཉིད་མ། །
ཕྱག་འཚལ་ཏུ་རེའི་ཞབས་ནི་བརྡབས་པས། །ཧཱུྃ་གི་རྣམ་པའི་ས་བོན་
ཉིད་མ། །རི་རབ་མན་ར་དང་འབིགས་བྱེད། །འཇིག་རྟེན་གསུམ་རྣམས་
གཡོ་བ་ཉིད་མ། །ཕྱག་འཚལ་ལྷ་ཡི་མཚོ་ཡི་རྣམ་པའི། །རི་དྭགས་རྟགས་
ཅན་ཕྱག་ན་བསྣམས་མ། །ཏཱ་ར་གཉིས་བརྗོད་ཕཊ་ཀྱི་ཡི་གེས། །དུག་
རྣམས་མ་ལུས་པར་ནི་སེལ་མ། །ཕྱག་འཚལ་ལྷ་ཡི་ཚོགས་རྣམས་རྒྱལ་པོ།།
ལྷ་དང་མིའམ་ཅི་ཡིས་བསྟེན་མ། །ཀུན་ནས་གོ་ཆ་དགའ་བའི་བརྗིད་ཀྱིས།།
རྩོད་དང་རྨི་ལམ་ངན་པ་སེལ་མ། །ཕྱག་འཚལ་ཉི་མ་ཟླ་བ་རྒྱས་པའི། །
སྤྱན་གཉིས་པོ་ལ་འོད་རབ་གསལ་མ། །ཧ་ར་གཉིས་བརྗོད་ཏུཏྟཱ་ར་ཡིས།།
ཤིན་ཏུ་དྲག་པོའི་རིམ་ནད་སེལ་མ། །ཕྱག་འཚལ་དེ་ཉིད་གསུམ་རྣམས་
བཀོད་པས། །ཞི་བའི་མཐུ་དང་ཡང་དག་ལྡན་མ། །གདོན་དང་རོ་ལངས་
གནོད་སྦྱིན་ཚོགས་རྣམས། །འཇོམས་པ་ཏུ་རེ་རབ་མཆོག་ཉིད་མ། །རྩ་
བའི་སྔགས་ཀྱིས་བསྟོད་པ་འདི་དང་། །ཕྱག་འཚལ་བ་ནི་ཉི་ཤུ་རྩ་གཅིག།


༈ ལྷ་མོ་ལ་གུས་ཡང་དག་ལྡན་པའི། །བློ་ལྡན་གང་གིས་རབ་དད་
བརྗོད་པས། །སྲོད་དང་ཐོ་རངས་ལངས་པར་བྱས་ནས། །དྲན་པས་མི་
འཇིགས་ཐམས་ཅད་རབ་སྟེར། །སྡིག་པ་ཐམས་ཅད་རབ་ཏུ་ཞི་བ། །ངན་
འགྲོ་ཐམས་ཅད་འཇོམས་པ་ཉིད་དོ། །རྒྱལ་བ་བྱེ་བ་ཕྲག་བདུན་རྣམས་
ཀྱིས། །མྱུར་དུ་དབང་ནི་བསྐུར་བར་འགྱུར་ལ། །འདི་ལས་ཆེ་བ་ཉིད་
ནི་འཐོབ་ཅིང་། །སངས་རྒྱས་གོ་འཕང་མཐར་ཐུག་དེར་འགྲོ། །དེ་ཡིས་
དུག་ནི་དྲག་པོ་ཆེན་པོ། །བརྟན་གནས་པའམ་གཞན་ཡང་འགྲོ་བ། །ཟོས་
པ་དང་ནི་འཐུངས་པ་ཉིད་ཀྱང་། །དྲན་པས་རབ་ཏུ་སེལ་བ་ཉིད་འཐོབ། །
གདོན་དང་རིམས་དང་དུག་གིས་གཟིར་བའི། །སྡུག་བསྔལ་ཚོགས་ནི་རྣམ་
པར་སྤངས་ཏེ། །སེམས་ཅན་གཞན་པ་རྣམས་ལ་ཡང་ངོ༌། །གཉིས་
གསུམ་བདུན་དུ་མངོན་པར་བརྗོད་ན། །བུ་འདོད་པས་ནི་བུ་འཐོབ་འགྱུར་
ཞིང་། །ནོར་འདོད་པས་ནི་ནོར་རྣམས་ཉིད་འཐོབ། །འདོད་པ་ཐམས་
ཅད་འཐོབ་པར་འགྱུར་ཏེ། །བགེགས་རྣམས་མེད་ཅིང་སོ་སོར་འཇོམས་
འགྱུར། །རྗེ་བཙུན་འཕགས་མ་སྒྲོལ་མ་ལ། ཡང་དག་པར་རྫོགས་པའི་སངས་རྒྱས་རྣམ་པར་སྣང་མཛད་ཆེན་
པོས་བསྟོད་པ་རྫོགས་སོ། །རྗེ་བཙུན་འཕགས་མ་སྒྲོལ་མ་དང་། །ཕྱོགས་བཅུ་དུས་
གསུམ་བཞུགས་པ་ཡི། །རྒྱལ་བ་སྲས་བཅས་ཐམས་ཅད་ལ། །ཀུན་ནས་
དང་བས་ཕྱག་འཚལ་ལོ། །མེ་ཏོག་བདུག་སྤོས་མར་མེ་དྲི། །ཞལ་ཟས་
རོལ་མོ་ལ་སོགས་པ། །དངོས་འབྱོར་ཡིད་ཀྱིས་སྤྲུལ་ནས་འབུལ། །


འཕགས་མའི་ཚོགས་ཀྱིས་བཞེས་སུ་གསོལ། །ཐོག་མ་མེད་ནས་ད་ལྟའི་
བར། །མི་དགེ་བཅུ་དང་མཚམས་མེད་ལྔ། །སེམས་ནི་ཉོན་མོངས་དབང་
གྱུར་པའི། །སྡིག་པ་ཐམས་ཅད་བཤགས་པར་བགྱི། །ཉན་ཐོས་རང་རྒྱལ་
བྱང་ཆུབ་སེམས། །སོ་སོ་སྐྱེ་བོ་ལ་སོགས་པས། །དུས་གསུམ་དགེ་བ་
ཅི་བསགས་པའི། །བསོད་ནམས་ལ་ནི་བདག་ཡི་རང་། །སེམས་ཅན་
རྣམས་ཀྱི་བསམ་པ་དང་། །བློ་ཡི་བྱེ་བྲག་ཇི་ལྟ་བར། །ཆེ་ཆུང་ཐུན་མོང་
ཐེག་པ་ཡི། །ཆོས་ཀྱི་འཁོར་ལོ་བསྐོར་དུ་གསོལ། །འཁོར་བ་ཇི་སྲིད་མ་
སྟོངས་པར། །མྱ་ངན་མི་འདའ་ཐུགས་རྗེ་ཡིས། །སྡུག་བསྔལ་རྒྱ་མཚོར་
བྱིང་བ་ཡི། །སེམས་ཅན་རྣམས་ལ་གཟིགས་སུ་གསོལ། །བདག་གིས་
བསོད་ནམས་ཅི་བསགས་པ། །ཐམས་ཅད་བྱང་ཆུབ་རྒྱུར་གྱུར་ནས།།
རིང་པོར་མི་ཐོགས་འགྲོ་བ་ཡི། །འདྲེན་པའི་དཔལ་དུ་བདག་གྱུར་ཅིག །
ཅེས་ཡན་ལག་བདུན་པའི་ཚིགས་སུ་བཅད་པ་དགེ་སློང་དཔལ་མོས་མཛད་པའོ།།
རྗེ་བཙུན་འཕགས་མ་སྒྲོལ་མ་ཁྱེད་མཁྱེན་ནོ༔ འཇིགས་དང་སྡུག་བསྔལ་
ཀུན་ལས་བསྐྱབ་ཏུ་གསོལ༔
༈ རྗེ་བཙུན་སྒྲོལ་མ་ཉེར་གཅིག་གི་བསྟོད་པ་བྱིན་རླབས་མྱུར་མགྱོགས་ཞེས་བྱ་བ། རྒྱལ་བ་ཀུན་
གྱི་སྤྱན་སྔར་ཐུགས་བསྐྱེད་རྒྱལ་བའི་ཡུམ་གྱུར་མ་ལུས་རྒྱལ་བའི་ཕྲིན་
ལས་ཀུན་སྒྲུབ་མ། །མྱུར་མ་དཔའ་མོ་དབྱངས་ཅན་མ་དང་བསོད་ནམས་
མཆོག་སྟེར་རྣམ་རྒྱལ་རིག་བྱེད་མ་དང་འཇིགས་བྱེད་མ། །གཞན་གྱིས་


མི་ཐུབ་གཞན་ལས་རྒྱལ་དང་སེང་ལྡེང་ནགས་ཀྱི་སྒྲོལ་མ་འཇིག་རྟེན་
གསུམ་རྒྱལ་ནོར་སྟེར་མ། །བཀྲ་ཤིས་དོན་བྱེད་དགྲ་དཔུང་འཇོམས་
མཛད་ཁྲོ་གཉེར་ཅན་མཛད་རབ་ཞི་མ་དང་འབར་བའི་འོད་ཅན་མ། །
དཔག་མེད་གནོན་མ་རྨ་བྱ་ཆེན་མོ་མི་ཕམ་རྒྱལ་མོ་རི་ཁྲོད་མ་དང་འོད་
ཟེར་ཅན་མར་འདུད། །འགྲོ་ཀུན་སྲིད་པའི་མཚོ་ལས་སྒྲོལ་ཕྱིར་བྱང་ཆུབ་
ཐོབ་འདོད་བདག་ཀྱང་ཁྱེད་ལ་རེ་འོ་རྗེ་བཙུན་མ། །ཨོཾ་ཏཱ་རེ་ཏུཏྟ་རེ་ཏུ་རེ་
སྭ་ཧ། རྒྱ་གར་གྱི་པཎྜི་ཏ་རྣམས་ཀྱི་ཐུགས་དམ་རྒྱུན་ཁྱེར་གྱི་གསོལ་འདེབས་བྱིན་རླབས་མྱུར་མགྱོགས་
མ་ཞེས་བྱ་བ་འདི་ནི་བསྟན་བཅོས་ལས་བྱུང་བས་བྱིན་རླབས་མྱུར་ཞིང་བརྒྱ་སྟོང་ཁྲི་འབུམ་སོགས་གྲངས་
མང་བསགས་པ་ལ་ཉེ་བར་མཁོ་བའོ།། །།
༈ ཨོ་ཕྱག་འཚལ་རྗེ་བཙུན་ཏཱ་རེ་ལྷ་མོ། །ཏུཏྟཱ་རེ་ཞེས་གདུང་བ་ཀུན་
སྐྱོབ། །ཐུགས་རྗེ་ཐོགས་མེད་ཏུ་རེ་དཔའ་མོས། །བདག་ལ་གྲུབ་
མཆོག་སྩོལ་ཅིག་སྭཱ་ཧཱ། ཞེས་རྩ་སྔགས་དང་ཕྱག་འཚལ་འདོད་གསོལ་བཅས་ཡོད་པ་འདི་ནི་
མི་ཕམ་པས་བྲིས་སོ་དགེ། །།
༈ རྗེ་བཙུན་བཅོམ་ལྡན་འདས་མ་ཐུགས་རྗེ་ཅན། །བདག་དང་
མཐའ་ཡས་སེམས་ཅན་ཐམས་ཅད་ཀྱི། །སྒྲིབ་གཉིས་བྱང་ཞིང་ཚོགས་
གཉིས་མྱུར་རྫོགས་ནས། །རྫོགས་པའི་སངས་རྒྱས་ཐོབ་པར་མཛད་དུ་
གསོལ། །དེ་མ་ཐོབ་ཀྱི་ཚེ་རབས་ཀུན་ཏུ་ཡང་། །ལྷ་དང་མི་ཡི་བདེ་བ་
མཆོག་ཐོབ་ནས། །ཐམས་ཅད་མཁྱེན་པ་སྒྲུབ་པར་བྱེད་པ་ལ། །བར་


ཆད་གདོན་བགེགས་རིམས་དང་ནད་ལ་སོགས། །དུས་མིན་འཆི་བར་
གྱུར་པ་སྣ་ཚོགས་དང་། །རྨི་ལམ་ངན་དང་མཚན་མ་ངན་པ་དང་། །
འཇིགས་པ་བརྒྱད་སོགས་ཉེ་བར་འཚེ་བ་རྣམས། །མྱུར་དུ་ཞི་ཞིང་མེད་
པར་མཛད་དུ་གསོལ། །འཇིག་རྟེན་འཇིག་རྟེན་ལས་ནི་འདས་པ་ཡི།།
བཀྲ་ཤིས་བདེ་ལེགས་ཕུན་སུམ་ཚོགས་པ་རྣམས། །འཕེལ་ཞིང་རྒྱས་
པའི་དོན་རྣམས་མ་ལུས་པ། །འབད་མེད་ལྷུན་གྱིས་གྲུབ་པར་མཛད་
དུ་གསོལ། །སྒྲུབ་ལ་བརྩོན་ཞིང་དམ་ཆོས་འཕེལ་བ་དང་། །རྟག་ཏུ་
ཁྱེད་སྒྲུབ་ཞལ་མཆོག་མཐོང་བ་དང་། །སྟོང་ཉིད་དོན་རྟོགས་བྱང་སེམས་
རིན་པོ་ཆེ། །ཡར་ངོའི་ཟླ་ལྟར་འཕེལ་ཞིང་རྒྱས་པར་མཛོད། །རྒྱལ་བའི་
དཀྱིལ་འཁོར་བཟང་ཞིང་དགའ་བ་དེར། །པདྨོ་དམ་པ་ཤིན་ཏུ་མཛེས་
ལས་སྐྱེས། །སྣང་བ་མཐའ་ཡས་རྒྱལ་བས་མངོན་སུམ་དུ། །ལུང་བསྟན་
པ་ཡང་བདག་གིས་དེར་ཐོབ་ཤོག །བདག་གིས་ཚེ་རབས་སྔོན་ནས་
བསྒྲུབས་པའི་ལྷ། །དུས་གསུམ་སངས་རྒྱས་ཀུན་གྱི་འཕྲིན་ལས་མ། །སྔོ་
ལྗང་ཞལ་གཅིག་ཕྱག་གཉིས་མྱུར་ཞི་མ། །ཡུམ་གྱུར་ཨུཏྤལ་བསྣམས་
པའི་བཀྲ་ཤིས་ཤོག །སྐུ་ཡི་སྐྱོན་སྤངས་མཚན་དང་དཔེ་བྱད་ལྡན། །
གསུང་གི་སྐྱོན་སྤངས་ཀ་ལ་པིང་ཀའི་དབྱངས། །ཐུགས་ཀྱི་སྐྱོན་སྤངས་
ཤེས་བྱ་མཐའ་དག་མཁྱེན། །བཀྲ་ཤིས་དཔལ་འབར་མ་ཡི་བཀྲ་ཤིས་
ཤོག །རྒྱལ་ཡུམ་སྒྲོལ་མ་ཁྱེད་སྐུ་ཅི་འདྲ་དང་། །འཁོར་དང་སྐུ་ཚེའི་


ཚད་དང་ཞིང་ཁམས་དང་། །ཁྱེད་ཀྱི་མཚན་མཆོག་བཟང་པོ་ཅི་འདྲ་
བ། །དེ་འདྲ་ཁོ་ནར་བདག་སོགས་འགྱུར་བར་ཤོག །ཁྱེད་ལ་བསྟོད་ཅིང་
གསོལ་བ་བཏབ་པའི་མཐུས། །བདག་སོགས་གང་དུ་གནས་པའི་ས་
ཕྱོགས་དེར། །ནད་དང་དབུལ་ཕོངས་འཐབ་རྩོད་ཞི་བ་དང་། །ཆོས་དང་
བཀྲ་ཤིས་འཕེལ་བར་མཛད་དུ་གསོལ། །
༈ འཕགས་མ་སྒྲོལ་མ་སྒྲོལ་མཛད་ཡུམ། །ཡིད་བཞིན་འཁོར་ལོ་
ཚེ་འཕེལ་མ། །ལྷ་མོ་ཁྱོད་ལ་གསོལ་བ་ནི། །བདག་གི་ཚེ་ཡི་བར་ཆད་
དང་། །ནད་དང་སྡུག་བསྔལ་ཐམས་ཅད་ལས། །ནུས་ལྡན་ཁྱོད་ཀྱིས་
སྐྱོབ་ཏུ་གསོལ། །མཆོག་དང་ཐུན་མོང་དངོས་གྲུབ་ཀུན། །མ་ལུས་
བདག་ལ་གནང་བར་མཛོད། །འཕགས་མ་ཁྱོད་ལ་དད་བྱེད་པ། །དེ་
ལ་རྟག་ཏུ་བུ་བཞིན་དགོངས། །བདག་ཀྱང་ཁྱོད་ལ་གསོལ་འདེབས་
ཀྱིས། །ཐུགས་རྗེའི་ལྕགས་ཀྱུས་གཟུང་དུ་གསོལ། །ལྷ་མོའི་སྐུ་མདོག་
ཟླ་འདྲའི་མདོག །སྒེག་ཅིང་དུལ་བའི་ཆ་བྱད་ཅན། །གཟུགས་བཟང་རིན་
ཆེན་རྒྱན་གྱིས་སྤྲས། །མཛེས་པ་དར་གྱི་སྨད་གཡོགས་ཅན། །པདྨ་ཟླ་
བའི་གདན་དབུས་སུ། །ཞབས་གཉིས་རྡོ་རྗེའི་དཀྱིལ་ཀྲུང་བཞུགས། །
ཞལ་གཅིག་ཕྱག་གཉིས་འཛུམ་བག་ཅན། །དུས་གསུམ་སངས་རྒྱས་
སྐྱེད་པའི་ཡུམ། །ལྷ་མོ་ཁྱོད་ལ་རྟག་ཏུ་འདུད། །ཁྱོད་ལ་ཆ་ཙམ་བསྟོད་
པ་ཡིས། །བདག་ཅག་བྱང་ཆུབ་སྒྲུབ་པ་ལ། །དུས་འདི་ནས་བཟུང་


བྱང་ཆུབ་བར། །མི་མཐུན་ཕྱོགས་ཀུན་ཞི་བ་དང་། །མཐུན་རྐྱེན་ཕུན་
སུམ་ཚོགས་པར་ཤོག །
། འོད་ཟེར་ཅན་མ་ནི། སྟོང་པའི་ངང་ལས་པདྨ་ཟླ་བའི་སྟེང་། །ཏཱཾ་ལས་མྱ་ངན་
མེད་པའི་འོད་ཟེར་ཅན། །གསེར་མདོག་ཕྱག་གཡས་མཆོག་སྦྱིན་ཕྱག་
རྒྱ་དང་། །གཡོན་པས་མྱ་ངན་མེད་པའི་ལྗོན་ཤིང་བསྣམས། །དར་དང་
རིན་ཆེན་རྒྱན་ཆས་ཡོངས་སུ་རྫོགས། །ཞབས་གཉིས་ཕྱེད་སྐྱིལ་པད་ཟླའི་
གདན་ལ་བཞུགས། །ཐུགས་ཀར་ཟླ་སྟེང་ཚྭ་ལ་སྔགས་ཀྱིས་བསྐོར། །
འོད་འཕྲོས་ཞི་དང་སྲུང་སོགས་ལས་ཀུན་འགྲུབ། །ཨོཾ་མཱ་རི་ཙེ་སྭཱ་ཧཱ།
གཞན་གྱིས་མི་ཐུབ་ཞི་དང་སྲུང་བ་དང་། །ཕ་རོལ་ཕྱོགས་ལས་རྒྱལ་བའི་མཐུ་གྲུབ་འགྱུར། །མི་ཕམ་པས་སོ།།
༈ མེ་ཏོག་བདུག་སྤོས་མར་མེ་དྲི། །ཞལ་ཟས་རོལ་མོ་ལ་སོགས་
པ། །དངོས་འབྱོར་ཡིད་ཀྱིས་སྤྲུལ་ནས་འབུལ། །འཕགས་མའི་ཚོགས་
རྣམས་བཞེས་སུ་གསོལ། །
༈ རྒྱལ་ཀུན་བྱིན་རླབས་འདུས་པ་ཡེ་ཤེས་སྐུའི། །འོད་ཟེར་དྲྭ་བས་
མཁའ་མཉམ་ཞིང་བཀང་སྟེ། །བདུད་འཇོམས་དངོས་གྲུབ་འདོད་
དགུའི་དཔལ་སྩོལ་བ། །ལྷ་མོ་འོད་ཟེར་ཅན་ལ་ཕྱག་འཚལ་བསྟོད། །
ཅེས་མི་ཕམ་པས་སོ། །


༈ ཨོཾ་ལྷ་མོ་འོད་ཟེར་ཅན་མ་ལ་ཕྱག་འཚལ་ལོ། །ཕྱག་འཚལ་བདུད་
ཀྱི་བདུད་དགྲ་ཆེན་མོ། །གཞན་གྱིས་མི་ཐུབ་རྣམ་པར་འཇོམས་མ། །
ཉི་མ་ཟླ་བའི་མདུན་དུ་འགྲོ་ཞིང་། །ཆུ་སྲིན་རྒྱལ་མཚན་རྣམ་པར་སྐྱོད་
མ། །ཁྱོད་ལ་གསོལ་བ་བཏབ་པ་ཙམ་གྱིས། །དགྲ་ཡི་དཔུང་ནི་རྣམ་
པར་ཆོམས་ཤིག །བསད་དང་དབྱེ་དང་བསད་རྨོང་བྱེར་བས། །ཕྱོགས་
ལས་རྣམ་རྒྱལ་དངོས་གྲུབ་སྩོལ་ཅིག །ཨོཾ་མ་རི་ཙྩཾ་མཾ་སྭཱ་ཧཱ། དུས་འཁྲུགས་
ཀྱི་འཇིགས་པ་སྐྱོབ་ཕྱིར་རིག་འཛིན་འཇིགས་མེད་གླིང་པས་གསུངས་སོ། ། །
༈ མཚོ་དབུས་གྲུ་ཞིག་ལྟ་བུའི་གནས་སྐབས་འདིར། །རེ་ས་སྐྱབས་
གནས་གཞན་དུ་མ་མཆིས་པས། །རྒྱལ་ཀུན་ཕྲིན་ལས་འོད་ཟེར་ཅན་
མ་ཡིས། །བདག་ལ་དབུགས་དབྱུང་དམ་པ་མྱུར་དུ་སྩོལ། །གློ་བུར་ཡིད་
ངོར་ཤར་བ་དགེ །ཞེས་བོད་རབ་བྱུང་བཅུ་བདུན་པའི་ས་ཡོས་ཟླ་༣་ཚེས་༢༤་ལ། འཕགས་མའི་དུང་བསྒྲུབ་
འཚོགས་སྐབས་༧ངག་དབང་བློ་གྲོས་མཚུངས་མེད་པས་སོ།།
༈ སེངྒེ་གླང་ཆེན་མེ་སྦྲུལ་ཆོམ་རྐུན་དང་། །ལྕགས་སྒྲོག་རྒྱ་མཚོ་ཤ་
ཟའི་འཇིགས་པ་རྣམས། །ཞི་མཛད་ཟླ་བའི་འོད་ལྟར་བསིལ་བའི་སྐུ། །
རྗེ་བཙུན་སྒྲོལ་མ་ཡུམ་ལ་ཕྱག་འཚལ་བསྟོད། །


༈ རྡོ་རྗེ་སྡེར་མོ་བསྡུས་པ་ནི། དཀོན་མཆོག་གསུམ་དངོས་རྡོ་རྗེ་སྡེར་མོ་ལ། །
བདག་ཅག་སྒོ་གསུམ་གུས་པས་སྐྱབས་སུ་མཆི། །ཕྱོགས་བཅུ་དུས་གསུམ་
ལོ་ཟླ་ཞག་དུས་སུ། །ཉེ་རིང་བར་མའི་དགྲ་འདྲེའི་བསམ་སྦྱོར་ངན། །
ཞི་ཞིང་སྲུང་ཟློག་ཚར་གཅོད་འཕྲིན་ལས་མཛོད། །རང་སློབ་མཁར་ལོའི་ངོར་དཔའ་
བོ་ཆོས་དབྱིངས་རྡོ་རྗེས་སོ། །
༈ ས་སྙིང་མཚན་གཟུངས། །
༄༅། །བྱང་ཆུབ་སེམས་དཔའ་སེམས་དཔའ་ཆེན་པོ་ས་ཡི་སྙིང་པོ་ལ་
ཕྱག་འཚལ་ལོ། །མཆོད་དོ། །སྐྱབས་སུ་མཆིའོ།།
༈ ཚིམ་བྷོ་ཚིམ་བྷོ། ཙིམ་ཚིམ་བྷོ། ཨཱ་ཀཱ་ཥ་ཚིམ་བྷོ། བ་ཀ་ར་ཚིམ་བྷོ།
ཨ་མ་བ་ར་ཚིམ་བྷོ། བ་ར་ཚིམ་བྷོ། བ་ཙི་ར་ཚིམ་བྷོ། ཨ་རོ་ག་ཚིམ་བྷོ།
དྷརྨ་ཚིམ་བྷོ། ས་ཏེ་བ་ཚིམ་བྷོ། ས་ཏེ་ནི་ཧ་ལ་ཚིམ་བྷོ། བི་བ་རོ་ཀ་ཤ་བ་
ཚིམ་བྷོ། ཨུ་པ་ཤ་མ་ཚིམ་བྷོ། ན་ཡ་ན་ཚིམ་བྷོ། པྲཛྙཱ་ས་མ་མོ་ནེ་རཏྣ་
ཚིམ་བྷོ། ཀྟ་ཎ་ཚིམ་བྷོ། བི་ཥ་མ་བ་རི་ཡཱ་ཚིམ་བྷོ། ཤཱ་སཱི་ཏ་ལ་མ་བ་
ཚིམ་བྷོ། བི་ཨ་དྲ་སོ་ཏ་མ་ཧེ་ལེ། ད་མ་བེ་ཡ་མ་བེ། ཙཀྲ་སེ། ཙཀྲ་བ་
སི་ལེ། ཀྱི་ལེ་ཕི་ལེ་ཀ་ར་བྷ། བཱ་ར་བ་རཱི་ཏེ། ཧ་སེ་རེ་པྲ་རྭ་བེ། པ་རེ་
ཙ་རྭ་བྷ་ན་དཱ་ནེ། ཨ་རཱ་དཱ་ནེ། པཱ་ན་ར། ཙ་ཙ་ཙ་ཙ། ཧི་ལེ་མི་ལེ། ཨ་
ཁ་ཏ་ཐཱ་གེ་ཁེ། ཐ་ག་ཏཱི་ལོ། བྷརེ་བྷརེ། མི་ལེ་མ་དྷེ། ནན་ཏེ་ཀུ་ལེ་མི་


ལེ། ཨང་ཀུ་ཙི་ཏ་བྷེ། ཨཱ་རེ་གྱི་རེ། བ་ར་གྱི་རེ། ཀུ་ཏ་ཤ་མ་མ་ལེ།
ཏོན་གྱེ་ཏོན་གྱེ། ཏོན་གཱ་ལེ། ཧུ་རུ་ཧུ་རུ་ཧུ་རུ། ཀུ་ལོསྟོ་མི་ལེ། མེ་རི་ཏོ།
མེ་རི་ཏེ། བྷ་ན་དྷ་ཏ། ཧ་ར་ཁ་མ་རེ་མ། ཧུ་རུ་ཧུ་རུ། ཞེས་ས་སྙིང་འཁོར་
ལོ་བཅུ་པ་ལས་སོ།། ། འཕགས་པ་སའི་སྙིང་པོའི་མཚན་བརྒྱ་རྩ་བརྒྱད་པ་ལས་གསུངས་པ་ཡོན་ཏན་སྦྱིན་པ་
ཞེས་བྱ་བའི་གཟུངས་སྔགས་ནི། ཨོཾ་སུམ་བྷ་ནི་སུམ་བྷ། ཧ་ར་ཙ་ར། མ་ཧཱ་པཱ་ཤ་
མ་རུ་ཏཱ། ཨ་མོ་གྷ་བཛྲ་ས་ཏྭ་སྭཱ་ཧཱ། གཟུངས་འདུས་ལས་སོ། ། ༈ ཨོ་ཌི་ཏ་ས་
གནྡྷ་ཀཱི་སྭཱ་ཧཱ། དཔལ་ཡོན་ཐམས་ཅད་རྒྱ་ཆེར་འཕེལ་ལོ། །མི་ཕམ་པས་སོ།།
༄༅། །མཆོད་ཕྲེང་ཡང་སྙིང་ཡིད་བཞིན་དབང་རྒྱལ་ནི།
ཧོ༔ སྣང་སྲིད་རྣམ་དག་མཉམ་པ་ཆེན་པོ་ལས། །མ་འགགས་རང་སྣང་
ཀུན་བཟང་མཆོད་པའི་སྤྲིན། །ལྷ་རྫས་ཉེར་སྤྱོད་བདུན་དང་འདོད་ཡོན་
དྲུག །རྒྱལ་སྲིད་སྣ་བདུན་བཀྲ་ཤིས་རྫས་རྟགས་བརྒྱད། །བུམ་བཟང་
དཔག་བསམ་ཤིང་དང་ནོར་བུའི་གཏེར། །བདུད་རྩིའི་སྤྲིན་ཆེན་མ་རྨོས་
ལོ་ཏོག་ཚལ། །འདོད་འཇོའི་བ་མཆོག་གྲུབ་པའི་དམ་རྫས་རིགས། །
བཟའ་བཏུང་གོས་རྒྱན་ཉེ་བའི་རིན་ཆེན་སོགས། །ལྷ་དང་ཀླུ་དང་གནོད་
སྦྱིན་མི་རྣམས་དང༌། །ཕྱོགས་བཅུའི་བྱང་ཆུབ་སེམས་དཔའི་མཆོད་པ་
རྣམས། །ཕྱོགས་བཅུ་ཀུན་ནས་སྤྲིན་བཞིན་གཏིབས་བྱས་ཤིང་། །རབ་
འབྱམས་སྐུ་གསུམ་ཞིང་གི་བཀོད་པ་རྣམས། །དཀྱིལ་འཁོར་ལྷ་ཚོགས་


རྣམས་ལ་མཆོད་པར་འབུལ། །མཆོག་དང་ཐུན་མོང་དངོས་གྲུབ་བསྩལ་དུ་
གསོལ། །དུས་གསུམ་རྒྱལ་བ་ཀུན་ནས་དགྱེས་སྐྱེད་པའི། །སྣ་ཚོགས་
མཆོད་པའི་སྤྲིན་ཕུང་སྤྲོ་བ་ཡིས། །ཟག་མེད་བདེ་བའི་དཔལ་སྟེར་ཡིད་
འོང་མ། །བཀྲ་ཤིས་ལྷ་མོའི་ཚོགས་ཀྱིས་གླུ་གར་གྱིས། །རབ་འབྱམས་
ནམ་མཁའི་ཁྱོན་ཀུན་ཡོངས་བཀང་ནས། །ལྷ་རྫས་མེ་ཏོག་ཚོགས་ཀྱི་ཆར་
འབེབས་ཤིང་། །བདག་གཞན་སྒོ་གསུམ་དགེ་ཚོགས་ལོངས་སྤྱོད་ཀུན། །
ཟག་མེད་འབྱོར་བ་རྒྱ་མཚོའི་སྤྲིན་དུ་བཀོད། །ཆེ་བའི་ཡོན་ཏན་རྒྱ་མཚོར་
བསྔགས་པ་ཡི། །བསྟོད་སྤྲིན་རྒྱ་མཚོའི་སྒྲ་དབྱངས་དང་བཅས་ཏེ། །སྣང་
སྲིད་བདེ་སྟོང་མཆོད་པའི་ཕྱག་རྒྱ་རུ། །རྣམ་པར་སྤྲུལ་པའི་མཆོད་སྤྲིན་རབ་
འབྱམས་འདི། །དཀྱིལ་འཁོར་ལྷ་ཚོགས་རྣམས་ལ་མཆོད་པར་འབུལ། །
མཆོག་དང་ཐུན་མོང་དངོས་གྲུབ་བསྩལ་དུ་གསོལ། །རྒྱལ་དང་རྒྱལ་བའི་
སྲས་ཀྱི་རྣམ་རོལ་བཞིན། །མཆོད་པ་གང་རྣམས་བླ་མེད་རྒྱ་ཆེ་བ། །ཀུན་
ཏུ་བཟང་པོའི་མཆོད་སྤྲིན་རབ་འབྱམས་ཀྱིས། །ཕྱོགས་དུས་ཀུན་ཁྱབ་
ཀུན་འབྱུང་ཡིད་བཞིན་གཏེར། །ཆོས་ཀྱི་དབྱིངས་དང་མཉམ་པ་ཉིད་གྱུར་
པས། །ཟག་མེད་བདེ་བའི་དཔལ་ཡོན་འཛད་པ་མེད། །གཟུང་འཛིན་
མཚན་མ་ཀུན་ལས་རབ་འདས་པ། །རྨད་བྱུང་མཆོད་པ་ཆེན་པོ་ལྷུན་གྱིས་
རྫོགས། །སྣང་སྲིད་གདོད་ནས་རྣམ་དག་བདེ་ཆེན་ཞིང་། །ལྷུན་གྲུབ་རྒྱལ་
བའི་འབྱོར་བ་བསམ་མི་ཁྱབ། །མཉམ་པ་ཆེན་པོ་ཀུན་ཏུ་བཟང་པོའི་དབྱིངས།།

བླ་མེད་མཆོག་གི་མཆོད་པ་དམ་པ་འདི། །དཀྱིལ་འཁོར་ལྷ་ཚོགས་རྣམས་
ལ་མཆོད་པར་འབུལ། །མཆོག་དང་ཐུན་མོང་དངོས་གྲུབ་བསྩལ་དུ་གསོལ།།
ཨོཾ་མ་ཧཱ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཿཧཱུྃ། ཞེས་པའང་མི་ཕམ་པས་སོ།།
༈ ལྷ་དང་ཀླུ་དང་གནོད་སྦྱིན་མི་རྣམས་དང་། །ཕྱོགས་བཅུའི་བྱང་ཆུབ་
སེམས་དཔའི་མཆོད་པ་རྣམས། །ཡོན་ཏན་ཆེན་པོ་འཇིག་རྟེན་གཙོ་ལ་
འབུལ། །མཆོག་གི་མཆོད་པ་འདི་དག་བཞེས་སུ་གསོལ། །ཞེས་པ་འདིའང་ས་
སྙིང་འཁོར་ལོ་བཅུ་པའི་མདོ་ལས་སོ།། །།
༄༅། །ས་སྙིང་བསྟོད་པ་ས་གཞིའི་མཛེས་རྒྱན་བཞུགས།
སྭཱ། ས་ཡི་སྙིང་པོས་འགྲོ་ཀུན་རྗེས་སུ་འཛིན། །ས་གཞི་བཞིན་དུ་རྣམ་
མང་ཡོན་ཏན་རྟེན། །ས་གསུམ་རེ་སྐོང་ཡིད་བཞིན་ནོར་བུའི་ཚུལ། །ས་
བཅུའི་དབང་ཕྱུག་ཁྱོད་ལ་ཕྱག་འཚལ་བསྟོད། །ས་ནས་སར་འདྲེན་རྒྱལ་
བའི་ས་ལ་འགོད། །ས་བཅུད་རྩི་སྨན་ལོ་ཏོག་རྒྱུན་འཕེལ་ཞིང་། །ས་འདི་
རྣམ་མང་འབྱོར་པས་ཡོངས་བཀང་བའི། །ས་ཡི་ལྷ་མཆོག་ཁྱོད་ལ་ཕྱག་
འཚལ་བསྟོད། །བུམ་བཟང་དཔག་བསམ་ཤིང་དང་རྫོགས་ལྡན་སྤྲིན། །
བདུད་རྩིའི་ཆུ་མཚོ་ཇི་བཞིན་གང་གིས་ཁྱོད། །དྲན་པ་དེ་ལ་དཔལ་དུ་ལེགས་
གནས་པ། །ཐུགས་རྗེའི་བདག་ཉིད་ཁྱོད་ལ་ཕྱག་འཚལ་བསྟོད། །རབ་
འབྱམས་སྲས་བཅས་རྒྱལ་བའི་ཡོན་ཏན་མཆོག །ནམ་མཁའ་མཛོད་ཀྱི་



མངའ་བདག་ཁྱོད་གཅིག་པུ། །རྒྱལ་སྲས་ཚུལ་གྱིས་མཐའ་ཡས་ཞིང་རྣམས་
སུ། །རྒྱལ་བའི་མཛད་པ་མཐའ་དག་སྐྱོང་ལ་འདུད། །དཔག་མེད་ཡོན་
ཏན་ནོར་བུའི་འོད་ཟེར་གྱིས། །སྙིགས་མའི་རྒུད་པ་མཐའ་དག་གཏན་དུ་
བསྙིལ། །ཕུན་ཚོགས་སྡེ་བཞིའི་དཔལ་གྱིས་མངོན་མཐོ་བའི། །རླབས་
ཆེན་ཕྲིན་ལས་མཛད་ལ་ཕྱག་འཚལ་བསྟོད། །འཇམ་དབྱངས་འཇིག་རྟེན་
དབང་ཕྱུག་ཀུན་ཏུ་བཟང་། །མ་ཕམ་པ་སོགས་རྒྱལ་སྲས་སེམས་དཔའ་
མཆོག །རྣམ་མང་བསྐལ་པར་མཆོད་ཅིང་གསོལ་བཏབས་ལས། །ཁྱོད་
གཅིག་ཡིད་ཙམ་དྲན་པས་རེ་འདོད་རྣམས། །ཡིད་བཞིན་སྩོལ་ལ་ཁྱད་
པར་འཕགས་ཞེས་སུ། །རྒྱལ་བས་བསྔགས་པ་རྒྱལ་སྲས་ཐུ་བོ་མཆོག །
རྒྱལ་བ་རྣམས་དང་དབྱེར་མེད་ཁྱེད་བསྟོད་པས། །བདག་ལ་ཅི་འདོད་
དཔལ་རྣམས་ལེགས་སྩོལ་མཛོད། །ས་གསུམ་འགྲོ་འདིས་དད་པའི་
སྟོབས་རྙེད་ཅིང་། །ས་ཡི་དབང་ཕྱུག་ཁྱེད་ཀྱིས་རྗེས་སུ་འཛིན། །ས་བཅུད་
དཔལ་འཕེལ་ས་སྟེང་བདེ་བས་ཁྱབ། །ས་ནས་སར་བགྲོད་ས་མཆོག་
འགྲུབ་པར་ཤོག །ཅེས་ཚིགས་སུ་བཅད་པ་བཀྲ་ཤིས་རྫས་བརྒྱད་ཀྱི་གྲངས་སུ་སོན་པ་འདི་ནི་མི་
ཕམ་འཇམ་དཔལ་དགྱེས་པས་མེ་རྟ་ཁྲུམས་ཟླ་འཁོར་ལོའི་ཚེས་༢༧ལ་བཀོད་པ་དགེ་ལེགས་འཕེལ།། །།
༈ ས་ཡི་སྙིང་པོ་ཁྱེད་ཀྱི་ཐུགས་བསྐྱེད་དང་། །མཛད་པ་སྨོན་ལམ་
མཁྱེན་བརྩེ་ནུས་པའི་ཚུལ། །བླ་མེད་ཡེ་ཤེས་སྒྱུ་འཕྲུལ་ཇི་འདྲ་བ། །
དེ་འདྲ་ཁོ་ནར་བདག་སོགས་འགྱུར་བར་ཤོག ། །


༄༅། །གཡང་འགུགས་ལྷ་རྫས་ལྕགས་ཀྱུ་བཞུགས།
ཧཱུཾ། དེ་རིང་གཟའ་སྐར་ཚེས་བཟང་ལ། །ཕྱུ་ཆ་གཡང་གི་རྫས་བཀྲམ་
སྟེ། །ཕྱུ་གཡང་འགུགས་པའི་ལས་བྱེད་ན། །དགོངས་སུ་གསོལ་ལོ་ལྷ་
མགོན་ཚོགས། །དཀོན་མཆོག་གསུམ་གྱི་བདེན་པ་དང་། །རྩ་གསུམ་
སྲུང་མའི་བྱིན་རླབས་ཀྱིས། །མཐོན་པོའི་མཐོ་གཡང་གནས་འདིར་ཁུག།
ཆེན་པོའི་ཆེ་གཡང་གནས་འདིར་ཁུག །དར་པོའི་དར་གཡང་གནས་འདིར་
ཁུག །བཙན་པོའི་བཙན་གཡང་གནས་འདིར་ཁུག །ཕྱུག་པོའི་ཕྱུག་གཡང་
གནས་འདིར་ཁུག །འཕན་པོའི་འཕན་གཡང་གནས་འདིར་ཁུག །མཁས་
པའི་མཁས་གཡང་གནས་འདིར་ཁུག །བཙུན་པའི་བཙུན་གཡང་གནས་
འདིར་ཁུག །གྲུབ་པའི་གྲུབ་གཡང་གནས་འདིར་ཁུག །བདེ་བའི་བདེ་
གཡང་གནས་འདིར་ཁུག །སྐྱིད་པའི་སྐྱིད་གཡང་གནས་འདིར་ཁུག །
བཟང་བའི་བཟང་གཡང་གནས་འདིར་ཁུག །དཔའ་བའི་དཔའ་གཡང་
གནས་འདིར་ཁུག །མཛེས་པའི་མཛེས་གཡང་གནས་འདིར་ཁུག །མཐུན་
པའི་མཐུན་གཡང་གནས་འདིར་ཁུག །ཕྱོགས་ལས་རྣམ་རྒྱལ་ཕུ་གཡང་
ཁུག །བསམ་དོན་འགྲུབ་པའི་ཕྱྭ་གཡང་ཁུག །འདོད་རྒུ་འཕེལ་བའི་ཕྲུ་
གཡང་ཁུག །ཚེ་རིང་ནད་མེད་ཕྲུ་གཡང་ཁུག །མངའ་ཐང་སྙན་གྲགས་
ཕྲུ་གཡང་ཁུག །བཀྲ་ཤིས་དགེ་མཚན་ཕྱ་གཡང་ཁུག །རི་བོའི་རྩེ་ནས་



ཕྲུ་གཡང་ཁུག །རྒྱ་མཚོའི་གཏིང་ནས་ཕྲུ་གཡང་ཁུག །ཕྱོགས་བཞིའི་
གནས་ནས་ཕྱྭ་གཡང་ཁུག །ལྷ་གཡང་སྤྲིན་བཞིན་ཐིབས་སེ་ཐིབ། །ཀླུ་
གཡང་རྒྱ་མཚོ་མེ་རེ་རེ། །མི་གཡང་དམུ་ཞགས་ལྡེམས་སེ་ལྡེམ། །ཉི་མ་
བཞིན་དུ་ཀྱི་ལི་ལི། །ཟླ་བ་བཞིན་དུ་རྒ་ར་ར། །སྐར་ཚོགས་བཞིན་དུ་ལམས་
སེ་ལམ། །ན་བུན་བཞིན་དུ་ཐིབས་སེ་ཐིབ། །ཆུ་ཀླུང་བཞིན་དུ་འདུ་རུ་
རུ། །སྦྲང་ཆར་བཞིན་དུ་སི་ལི་ལི། །ཁུ་ཡེ་ཁུ་ཡེ་གཡང་ཁུགས་སོ། །ཧུ་ཡེ་
ཧུ་ཡེ་གཡང་འདུས་སོ། །ཧུ་ལ་ཧུ་ལྡན་གཡང་ཆགས་སོ། །ཕྱུ་ཡི་རྒྱ་མཚོ་
མེ་རེ་རེ། །གཡང་གི་དམུ་ཞགས་ཀྱི་ལི་ལི། །དཔལ་གྱི་ན་བུན་ཐིབས་སེ་
ཐིབ། །ཕྲུ་འདི་རི་ལ་མ་བྲོས་ལ། །གཡང་འདི་སྒོ་ལ་མ་ཉམས་ཤིག །དཔལ་
འདི་གཞན་དུ་མ་གཡེལ་ཅིག །ར་བར་གཡང་འཕེལ་ཕྱུགས་ཀྱིས་གང་། །
བང་མཛོད་གཡང་འཕེལ་འབྲུ་ཡིས་གང་། །ཁྱིམ་ལ་གཡང་འཕེལ་མི་
ཡིས་གང་། །བཅུད་ཆེན་ཟས་ཀྱི་རྒྱ་མཚོ་བསྐྱིལ། །གཡང་ཆེན་ནོར་གྱི་
རི་བོ་སྤུངས། །བརྗིད་ཆེན་གོས་ཀྱི་ཆར་རྒྱུན་ཕོབ། །རྟག་ཏུ་ལྷ་དང་དཔལ་
གནས་ཤིང་། །སྒྱུ་མའི་བང་མཛོད་ནམ་མཁའ་མཉམ། །འཛད་མེད་
དཔལ་འབྱོར་དངོས་གྲུབ་སྩོལ། །ཕྱོགས་བཅུ་ནམ་མཁའི་མཐར་ཐུག་
ནས། །ཕྱྭ་དང་གཡང་གི་བཅུད་འདུས་ཏེ། །བདག་དང་སྒྲུབ་པའི་རྟེན་ལ་
ཐིམ། །མི་ནུབ་རྒྱལ་མཚན་བཞིན་དུ་བརྟན། །མི་ཤིགས་རྡོ་རྗེ་ལྟ་བུར་རྟག།
མི་འགྱུར་གཡུང་དྲུང་བཞིན་དུ་འཁྱིལ། །ཉི་ཟླ་བཞིན་དུ་གསལ་གྱུར་ཅིག།



སྤྲིན་ཆེན་བཞིན་དུ་རྒྱས་གྱུར་ཅིག །འབྲས་བཟང་བཞིན་དུ་འཕེལ་གྱུར་
ཅིག །གང་འདོད་ཕུན་སུམ་ཚོགས་པ་ཡི། །ཕྱུ་དང་གཡང་གི་དངོས་གྲུབ་
རྒྱས། །ཡིད་བཞིན་ནོར་བུ་དཔག་བསམ་ཤིང་། །གཏེར་གྱི་བུམ་པ་བཟང་
པོ་བཞིན། །ཅི་བསམ་ལྷུན་གྱིས་གྲུབ་པ་ཡི། །བཀྲ་ཤིས་བདེ་ལེགས་དེང་
འདིར་སྩོལ། །ཚིག་རྐང་བདུན་ཅུ་རྩ་གཉིས་པ། །བརྒྱ་རྩ་བརྒྱད་དུ་བཏོན་བགྱིས་ན། །དེ་མ་ཐག་ཏུ་ཕྲུ་
དང་གཡང་། །ཁུགས་པའི་དགེ་མཚན་མངོན་སུམ་མཐོང་། །རབ་ཚེས་མེ་སྤྲེལ་ཟླ་༥ཚེས་༢༥ལ། །འཆི་མེད་
མཆོག་གྲུབ་གླིང་དུ་ནི། །འཇམ་དཔལ་དགྱེས་པའི་རྡོ་རྗེ་ཡི། །ཡིད་ཀྱི་མཚོ་ལས་བྱུང་བའི་དཔལ། །ས་མ་ཡཱ།
རྒྱ། ཨི་ཐི༔ དགེའོ། མངྒ་ལཾ།། །།
༈ ཧཱུྃ། མཆོག་གསུམ་རྩ་གསུམ་སྔགས་དང་ཕྱག་རྒྱའི་མཐུས། །བརྟན་
གཡོ་སྲིད་ཞིའི་ཕྱྭ་གཡང་དགེ་མཚན་ཀུན། །འདིར་ཁུག་འདིར་བསྡུས་
འཕེལ་རྒྱས་མི་ནུབ་པར། །བདེ་སྐྱིད་བཀྲ་ཤིས་ལེགས་ཚོགས་དཔལ་
འབར་ཤོག །ཤིང་འབྲུག་ཟླ༡་ཚེས༦ལ་དྷཱིས་སོ།།
༈ བསོད་ནམས་རི་བོ་བཞིན་དུ་བརྟན་པ་དང་། །རྒྱུད་འཛིན་ཉི་ཟླ་
བཞིན་དུ་གསལ་བ་དང་། །སྙན་གྲགས་ནམ་མཁའ་ལྟ་བུར་ཁྱབ་པ་ཡི། །
བཀྲ་ཤིས་དེས་ཀྱང་དེང་འདིར་བདེ་ལེགས་ཤོག །
༈ རྡོ་རྗེ་སློབ་དཔོན་ཞབས་བརྟན་བཞེད་པ་འགྲུབ། །དགེ་འདུན་སྡེ་
འཕེལ་བཤད་སྒྲུབ་བསྟན་པ་དར། །འཁོར་སློབ་སྦྱིན་བདག་མངའ་
ཐང་འབྱོར་པ་རྒྱས། །བསྟན་པ་ཡུན་རིང་གནས་པའི་བཀྲ་ཤིས་ཤོག །



གནམ་ཆོས་ཐུགས་ཀྱི་གཏེར་ཁ་སྙན་བརྒྱུད་ཟབ་མོའི་སྐོར་ལས༔ གཏེར་མ་བརྒྱུད་པའི་གསོལ་འདེབས་བཞུགས་སོ
གུ་རུ་དྷེ་ཝ་ཌཱ་ཀི་ནི་ཧཱུྃ༔ ཨེ་མ་ཧོ༔ ནུབ་ཕྱོགས་བདེ་བ་ཅན་གྱི་ཞིང་ཁམས་སུ༔
བཅོམ་ལྡན་ཆོས་སྐུ་སྣང་བ་མཐའ་ཡས་དང་༔ ཚེ་བདག་རིགས་ལྔའི་
སྐུ་ལ་གསོལ་བ་འདེབས༔ ཚེ་ཡི་རིག་འཛིན་ཐོབ་པར་བྱིན་གྱིས་རློབས༔
ལྷོ་ཕྱོགས་པོ་ཏ་ལ་ཡི་གནས་མཆོག་ན༔ ལོངས་སྐུ་རྒྱལ་བ་རྒྱ་མཚོ་སྤྱན་
རས་གཟིགས༔ ཐུགས་རྗེ་ཆེན་པོའི་ལྷ་ཚོགས་ལ་གསོལ་བ་འདེབས༔
འཁོར་བ་དོང་སྤྲུགས་ནུས་པར་བྱིན་གྱིས་རློབས༔ ལྷོ་ནུབ་རྔ་ཡབ་གླིང་
གི་གཞལ་ཡས་ན༔ སྐུ་ལྔ་མཚམས་བརྒྱད་གུ་རུ་དྲག་པོ་དང་༔ རྗེ་
འབངས་ཉི་ཤུ་ལྔ་ལ་གསོལ་བ་འདེབས༔ བསྐྱེད་རྫོགས་བརྟན་པ་མྱུར་
ཐོབ་བྱིན་གྱིས་རློབས༔ གདུལ་བྱ་འགྲོ་འདུལ་ཞིང་ཁམས་ཡངས་པ་ན༔
གཏེར་སྟོན་བརྒྱ་རྩ་ཆོས་བདག་ལས་ཅན་སོགསཿ རྩ་བར་བརྒྱུད་པའི་
བླ་མ་ལ་གསོལ་བ་འདེབས༔ སྒྲུབ་པ་མཐའ་རུ་ཕྱིན་པར་བྱིན་གྱིས་
རློབས༔ ཡི་དམ་ཞི་ཁྲོ་མ་སྲིང་མཁའ་འགྲོའི་ཚོགས༔ བཀའ་སྲུང་དམ་
ཅན་ཀུན་ལ་གསོལ་བ་འདེབས༔ ཕྲིན་ལས་རྣམ་བཞི་ལྷུན་གྱིས་གྲུབ་
པ་དང་༔ མཆོག་ཐུན་དངོས་གྲུབ་མྱུར་ཐོབ་བྱིན་གྱིས་རློབས༔ ཚེ་གཅིག་
སངས་རྒྱས་འགྲུབ་པར་མཛད་དུ་གསོལ༔ ས་མ་ཡ༔ རྒྱ་རྒྱ་རྒྱ༔ པུམ ཎ ཞེས་པ་འདི་
སྤྲུལ་སྐུ་མི་འགྱུར་རྡོ་རྗེ་དགུང་ལོ་བཅུ་གསུམ་བྱ་ལོ་སྨོན་ཟླ་བའི་ཉི་ཤུ་གཅིག་གི་ཉིན་གུང་གུ་རུ་པདྨ་སཾ་བྷ་ཝས་
དངོས་སུ་གསུངས་སོ༔


ན་མོ༔ དཀོན་མཆོག་གསུམ་དང་རྩ་བ་གསུམ༔ སྐྱབས་གནས་རྣམས་
ལ་སྐྱབས་སུ་མཆི༔ འགྲོ་ཀུན་སངས་རྒྱས་ལ་འགོད་ཕྱིར༔ བྱང་ཆུབ་
མཆོག་ཏུ་སེམས་བསྐྱེད་དོ༔
༄༅། །གནམ་ཆོས་རྒྱལ་བ་རྒྱ་མཚོའི་སྒྲུབ་པ་
བཞུགས་སོ། ། །
༄༅། །གུ་རུ་དྷེ་ཝ་དྷཱཀྐི་ནི་ཧཱུྃ༔ རྒྱལ་བ་རྒྱ་མཚོའི་སྒྲུབ་པ་ནི༔ སྒྲུབ་རྫས་ཅི་ཡང་མི་དགོས་སོ༔ སྟོང་
པའི་ངང་ལས་སྐད་ཅིག་རང་ཉིད་ནི༔ ཐུགས་རྗེ་ཆེན་པོ་སྐུ་མདོག་དམར་
པོ་ལ༔ ཞལ་གཅིག་ཕྱག་བཞི་དང་པོས་ཐལ་སྦྱར་ཏེ༔ འོག་མ་གཉིས་
ཀྱིས་ཕྲེང་བ་པདྨ་འཛིན༔ སྐྱིལ་ཀྲུང་དར་དང་རིན་ཆེན་རྒྱན་གྱིས་བརྒྱན༔
སྤྱི་བོར་པདྨ་འབྱུང་གནས་ཨ་ཙར་སྨུག༔ ཕྱག་གཉིས་ཊ་རུ་བྷ་ཞབས་
ཕྱེད་སྐྱིལ༔ གཡས་སུ་རྟ་མགྲིན་དམར་པོ་ཁྲོ་ཆས་རྫོགས༔ གཡས་
གཡོན་ཊ་རུ་དྲིལ་འཛིན་རྟ་སྐད་མཚེར༔ གཡོན་ཏུ་གསང་ཡེ་དམར་མོ་
གྲི་ཐོད་དང་༔ རལ་གྲི་ཁ་ཊཾ་ཞབས་གཉིས་གར་ཐབས་མཛད༔ འོག་ཏུ་
ནག་པོ་ཆེན་པོ་ཆར་སྤྲིན་མདོག༔ གྲི་གུག་བྷན་དམར་འཛིན་ཅིང་བེར་ནག་
གསོལ༔ དགྲ་བགེགས་བྱད་མ་ཞབས་ཀྱི་འོག་ཏུ་མནན༔ གཙོ་བོའི་
ཐུགས་ཀར་ཧྲིལ་སྔགས་ཀྱིས་བསྐོར༔ དེ་ལས་འོད་འཕྲོས་ཕྱོགས་བཅུའི་
རྒྱལ་བ་མཆོད༔ དེ་ཀུན་ཐུགས་རྗེ་ཆེན་པོའི་སྐུར་གྱུར་ནས༔ ཆར་ལྟར་



བབས་ནས་བདག་ལ་ཐིམ་གྱུར་ཏེ༔ དབང་དང་བྱིན་རླབས་དངོས་གྲུབ་
ཐོབ་པར་གྱུར༔ ཡིག་དྲུག་གམ་ནི་ཡིག་བཅུ་བཟླ༔ ཨོཾ་ཨཱཿཧཱུྃ་ཧཱི ཨོཾ་མ་ཎི་པདྨེ་ཧཱུྃ༔
ས་མ་ཡ༔ རྒྱ་རྒྱ་རྒྱ༔ ཁ་ཐམ གུ་ཧྱ༔ ཅེས་པ་སྤྲུལ་སྐུ་མི་འགྱུར་རྡོ་རྗེ་དགུང་ལོ་བཅུ་གསུམ་བྱ་ལོ་སྣོན་ཟླ་བའི་ཡར་
ཚེས་བརྒྱད་ལ་རྒྱལ་བ་རྒྱ་མཚོ་ཉིད་ཀྱིས་དངོས་སུ་གསུངས་སོ། ། སྐུ་མདོག་པདྨ་ར་གའི་ཕུང་པོ་
འདྲ༔ སེམས་ཅན་འགྲོ་ལ་ཐུགས་རྗེས་བུ་ལྟར་སྐྱོང་༔ སྒྲུབ་པ་པོ་ལ་
མཆོག་གི་དངོས་གྲུབ་སྟེར༔ རྒྱལ་བ་རྒྱ་མཚོར་ཕྱག་འཚལ་བསྟོད་པར་
བགྱི༔ ༑ གནམ་ཆོས་ཐུགས་ཀྱི་གཏེར་ཁ་སྙན་བརྒྱུད་ཟབ་ཆོས་སྐོར་ལས༔ རྒྱལ་བ་རྒྱ་མཚོ་ལྷ་ལྔའི་བྱང་ཆོག་
བཞུགས་སོ༔ བཅོམ་ལྡན་རྒྱལ་བ་རྒྱ་མཚོ་ལྷ་ལྔ་ལ་ཕྱག་འཚལ་ལོ༔ འདི་ཡི་སྒོ་ནས་བྱང་བུ་ནི༔ དང་པོ་མདུན་དུ་
ཚེ་འདས་ཀྱི་གཟུགས་མིང་རུས་དང་བཅས་བཤམས་ལ་འདི་སྐད་བརྗོད༔ ཨོཾ་ཀ་ཏིམ་ན་ཡ་ཧཱུྃ་ཕཊ༔
ཨོཾ་སྭཱ་བྷཱ་ཝ་ཤུདྡྷཱ་སརྦ་དྷརཿསྭཱ་བྷཱ་ཝ་ཤུདྡྷོཉ་ཧཾ། མདུན་དུ་ཚེ་ལས་འདས་
པ་ནི༔ ཆེ་གེ་གསོན་པོའི་གཟུགས་ལྟར་གྱུར༔ ན་མོ༔ དཀོན་མཆོག་གསུམ་
དང་རྩ་བ་གསུམ༔ ཡི་དམ་ལྷ་ཡི་བདེན་པ་ཡིས༔ ཆེ་གེའི་རྣམ་པར་ཤེས་
པ་དེ༔ སྟེང་འོག་བར་གསུམ་གར་གནས་པའི༔ གནས་ནས་གཟུགས་
དང་མིང་རུས་འདིར༔ ཁུག་ཅིག་བཛྲ་ཨཾ་ཀུ་ཛ༔ དེ་ནི་ལན་གསུམ་བརྗོད་པའོ་
ཧཱུྃ༔ ཚེ་ལས་འདས་པ་འདི་ཉིད་ལ༔ གསོན་པོའི་བདུད་དང་ཤི་བའི་
གཤེད༔ ཁྱོད་རྣམས་གཏོར་མ་འདི་ཁྱེར་ལ༔ ཚེ་ལས་འདས་པ་འདི་
ཉིད་ལ༔ ཐར་པའི་གེགས་ནི་ཁྱོད་མ་བྱེད༔ གལ་ཏེ་མི་ཉན་བྱས་གྱུར་ན༔
ངས་ནི་ལྷ་ཡི་ང་རྒྱལ་བསྐྱེད༔ ཁྱེད་ཀྱི་མགོ་བོ་དུམ་བུར་འགེམསཿ དེ་བས་


མ་འདུག་ཕྱིར་དེངས་ཤིག༔ ན་མསརྦ་ཏ་ཐ་ག་ཏ་ཨ་ཝ་ལོ་ཀི་ཏེ༔ ཨོ་
སཾ་བྷ་ར་སཾ་བྷ་ར་ཧཱུྃ༔ ཅེས་པས་ཅོག་ལྡོག་མཐེབས་སྒྱུ་ཕུལ༔ དེ་ནས་མཚམས་བཅད་པ་ནི་
ཧཱུྃ༔ ངས་ནི་ལྷ་ཡི་ཏིང་འཛིན་གྱིས༔ འོད་ཀྱིས་ཕྱོགས་བཅུ་ཐམས་ཅད་
གང་༔ ཕྱོགས་རྣམས་ཐམས་ཅད་ལྷ་ལྔའི་ཞིང་༔ གང་བ་དེ་ལས་འོད་
འཕྲོས་པས༔ ཚེ་འདས་འདི་ལ་གནོད་བྱེད་པའི༔ སྲོག་གཅོད་མདངས་
འཕྲོག་བྱེད་པ་རྣམསཿ འདི་རུ་མ་འདུག་གཞན་དུ་དེངས༔ ཧཱུྃ་ཧཱུྃ༔ ཨོཾ་སུཾ་
བྷ་ནི་སུཾ་བྷ་ནི་ཧཱུྃ༔ གྲིཉྩ་གྲིཉྩ་ཧཱུྃ༔ གྲཧྨཱ་པ་ཡ་གྲཧྨཱ་པ་ཡ་ཧཱུྃ༔ ཨཱ་ན་ཡ་ཧོ་
བྷ་ག་ཝཱན་བིད་རཱ་ཛ་ཀྲོ་དྷ་ཡ་ཧཱུྃ་ཕཊ༔ མཚམས་གཅོད་སྲུང་འཁོར་ནི༔ ཧཱུྃ༔ སྟེང་
ཡང་རྡོ་རྗེའི་གུར་ཁང་ལ༔ འོག་ཀྱང་རྡོ་རྗེའི་ས་གཞིར་གྱུར༔ བར་
མཚམས་རྡོ་རྗེའི་ར་བར་གྱུར༔ མེ་དཔུང་ཆེན་པོས་མཚམས་བཅད་ནས༔
གཤེད་ཀྱིས་ཚུགས་པ་མེད་པར་གྱུར༔ ཨོཾ་བཛྲ་ན་མི་རཀྟ་ཧཱུྃ༔ དེ་ནས་ཁྲུས་
གསོལ་བ་ནི༔ བུམ་པ་ལག་ཏུ་ཐོགས་བྱས་ཏེ༔ ཚེ་འདས་ལ་ནི་མེ་ལོང་བསྟན༔ ཧཱུྃ༔ བུམ་པ་འདི་ནི་
གཞལ་ཡས་ཁང་༔ ཐུགས་རྗེ་ཆེན་པོ་ལྷ་ལྔ་བཞུགས༔ ཁྱོད་ཀྱི་སྒྲིབ་
པ་སྦྱོང་བར་གྱུར༔ དུག་གསུམ་གཏན་ནས་དག་གྱུར་ཅིག༔ ཨོཾ་མ་ཎི་
པདྨེ་ཧཱུྃ༔ ཚེ་འདས་ཀྱི་སྡིག་སྒྲིབ་ཤུདྡྷེ་ཤུདྡྷེ་བི་ཤུདྡྷེ་སྭཱ་ཧཱ༔ དེ་ནས་དུག་སྦྱོང་བ་ནི་
བྱེ་མ་ཐོགས་ལ༔ ཧཱུྃ༔ ཚེ་འདས་ཁྱོད་ཀྱི་དུག་གསུམ་དང་༔ དུག་ལྔ་དུག་
བརྒྱད་སྒྲིབ་པ་རྣམས༔ ཐུགས་རྗེ་ཆེན་པོ་ལྷ་ལྔ་ཡིས༔ སྦྱངས་ཤིང་དག་
པར་མཛད་དུ་གསོལ༔ ཨོཾ་མ་ཎི་པདྨེ་ཧཱུྃ༔ ཧཱུྃ༔ ཚེ་ལས་འདས་པ་ཆེ་གེ་


ཁྱོད༔ རིགས་དྲུག་གནས་སུ་འཁྱམ་སྲིད་པས༔ རིགས་དྲུག་མགོན་པོ་
ཐུབ་ཆེན་དྲུག གསོལ་བ་ཐོབ་དང་གྲོལ་བར་འགྱུར༔ ཨོཾ་མ་ཎི་པདྨེ་ཧཱུྃ༔
དེ་ནས་ཕྱག་འཚལ་བ་ནི༔ ཀྱེ་མ་ཐུགས་ཆེན་ལྷ་ལྔ་གསོན༔ བདག་འདྲའི་ཚེ་
འདས་སྡིག་ཆེན་འདི༔ འཁོར་བའི་སྐྱོན་གྱིས་ནོན་ལགས་པས༔ བདག་
ནི་ཁྱེད་ལ་སྐྱབས་སུ་མཆི༔ ཁྱེད་ཀྱིས་ཐུགས་རྗེས་བཟུང་ནས་ཀྱང་༔ བདག་
ལ་དབང་བསྐུར་བསྩལ་དུ་གསོལ༔ དེ་ནས་བུམ་པ་ལག་ཏུ་ཐོགས་ལ༔ ཧཱུྃ༔ སློབ་
མ་ཚེ་ལས་འདས་པ་ཉོན༔ བུམ་པ་འདི་ནི་ཕྱི་ལྟར་ན༔ ཟངས་ཀྱི་བུམ་པ་
ཡིན་མོད་ཀྱང་༔ ནང་ལྟར་རིན་ཆེན་གཞལ་ཡས་ཁང་༔ དེ་ཡི་ནང་ན་
སྤྱན་རས་གཟིགས༔ རྒྱལ་བ་རྒྱ་མཚོ་ལྷ་ལྔ་བཞུགས༔ དེ་ལས་བྱིན་
རླབས་ཆར་ལྟར་བབས༔ ཁྱོད་ཀྱི་ལུས་ལ་ཐིམ་ནས་ཀྱང་༔ དབང་བཞི་
ཡོངས་སུ་རྫོགས་པར་ཤོག༔ ཨོཾ་མ་ཎི་པདྨེ་ཧཱུྃ༔ ཀ་ཡ་ཝཀྐ་ཙིཏྟ་སརྦ་
ཨ་བྷི་ཥིཉྩ་ཧཱུྃ༔ འདི་ཡི་མཚམས་སུ་ཟས་བསྔོ་འདོན༔ དེ་ནས་མེ་སྦར་བ་ནི༔ ཧཱུྃ༔ མེ་འདིའི་
རྩ་བ་སྔོ་བ་དེ༔ རྡོ་རྗེ་སེམས་དཔའི་ཡེ་ཤེས་མེ༔ དེ་སྟེང་མེ་མདོག་དམར་
བ་དེ༔ སྣང་བ་མཐའ་ཡས་ཡེ་ཤེས་མེ༔ མེ་འདིའི་སྐེད་པ་སེར་བ་དེ༔
རིན་ཆེན་འབྱུང་ལྡན་ཡེ་ཤེས་མེ༔ དེ་སྟེང་མེ་མདོག་དཀར་དམར་གསལ
རྣམ་པར་སྣང་མཛད་ཡེ་ཤེས་མེ༔ མེ་ཡི་རྩེ་མོ་ནག་པ་དེ༔ དོན་ཡོད་གྲུབ་
པའི་ཡེ་ཤེས་མེ༔ རྒྱལ་བ་རིག་ལྔའི་མེ་ཡིན་ནོ༔ ཡེ་ཤེས་ལྔ་ཡི་མེ་དཔུང་
གིས༔ ཁྱོད་ཀྱི་ཕུང་པོ་ལྔ་སྦྱངས་ནས༔ དུག་ལྔ་གཏན་ནས་དག་ནས་


ཀྱང་༔ ཡེ་ཤེས་སྐུ་ལྔ་ཐོབ་པར་ཤོག༔ ཨོ ཧཱུྃ༔ ཏྭཾ༔ ཧཱི ཨཱུ༔ དེ་ནས་ལམ་བསྟན་ནི༔
ཧཱུྃ༔ ཚེ་ལས་འདས་པ་ཁྱོད་ཉིད་ནི༔ ནུབ་ཕྱོགས་བདེ་བ་ཅན་གྱི་ཞིང་༔
ཕན་ཡོན་ཆེ་བའི་ཞིང་ཡོད་པསཿ དག་པའི་གནས་གཅིག་དེ་ཡིན་ནོ༔ ལྷོ་
ནུབ་ཟ་བྱེད་སྲིན་པོའི་ཡུལ༔ གུ་རུ་པདྨ་འབྱུང་གནས་བཞུགས༔ སྐྱེ་ཡང་
སླ་སྟེ་ཕན་ཡོན་ཆུང་༔ དེ་མིན་སངས་རྒྱས་ཞིང་གཞན་རྣམས༔ རྒྱལ་བ་
རིགས་བཞིའི་ཞིང་ཁམས་ཡིན༔ སྐྱེ་བར་དཀའ་བས་དེ་སྐྱུར་ལ༔ བདེ་
བ་ཅན་དུ་འགྲོ་བར་གྱིས༔ ཚེ་འདས་ཀྱི་རྣམ་པར་ཤེས་པ་མདའ་འཕང་
བ་བཞིན་དུ་བདེ་བ་ཅན་དུ་གཤེགས་པར་གྱུར་ཅིག༔ ཕཊ༔ ས་མ་ཡ༔ རྒྱ་རྒྱ་
རྒྱ༔ གུ་ཧྱ༔ ཤམ༔ ཐཱ༔ དྷཱཏུ༔ ཅེས་པ་འདི་ནི་སྤྲུལ་སྐུ་མི་འགྱུར་རྡོ་རྗེ་དགུང་ལོ་བཅུ་གཉིས་མེ་སྤྲེལ་ཁྲུམ་སྟོད་
ཟླ་བའི་ཡར་ཚེས་དགུའི་ཉིན༔ དཔལ་རྣོ་བཀྲའི་གཞུང་ནས་གསུངས་པ་དང་མཐུན་པའི་ཐུགས་རྗེ་ཆེན་པོ་སྔ་
སྐྱ་ཞལ་གསུམ་ཕྱག་དྲུག་པ་གཅིག་གིས་དངོས་སུ་བཀའ་སྩལ་ཏོ།
༈ ཀྱེ་མ་ཚེ་འདས་རིགས་ཀྱི་བུ༔ ལོངས་སྤྱོད་ཚོགས་འདི་རབ་ཏུ་ལོངས༔
ཟས་ཀྱི་ཐ་མ་འདི་ཡིན་པས༔ སྐྱེ་བ་གཏན་གྱི་ལོངས་སྤྱོད་ཟས༔ མི་
འཛད་ནམ་མཁའི་མཛོད་ལ་སྤྱོད༔ སྦྱིན་པའི་ཕ་རོལ་ཡོངས་རྫོགས་པས༔
ཟས་གཏད་འདི་ནི་དགའ་བས་ལོངས༔ གསོན་ཡང་གཤིན་ལ་མི་འཕྲེང་
ངོ་༔ གཤིན་ཡང་གསོན་ལ་མ་ཆགས་པར༔ བདེ་ཆེན་དག་པའི་ཞིང་
དུ་གཤེགས༔ ཨོཾ་ཨཱཿཧཱུྃ་སྭཱ་ཧཱ༔ ལཾ་བྷ་ཏཿ བྷ་དུ་ཡ་ཡ༔ ཨ་ལི་ཨུ་ལི༔
ཏ་ལི་ཏ་ལི༔ ཨཧཱུྃ་པྲ་ཏིཙྪ་ཧོ༔ རཱ་ག་ཨ་སྱེས་སྦྱར་བའོ། །


༄༅། །འཕོ་བ་མ་བསྒོམ་སངས་རྒྱས་བཞུགས་སོ། །
ཨེ་མ་ཧོ༔ རང་སྣང་ལྷུན་གྲུབ་དག་པ་རབ་འབྱམས་ཞིང་༔ བཀོད་པ་རབ་
རྫོགས་བདེ་བ་ཅན་གྱི་ཞིང་༔ རང་ཉིད་རྗེ་བཙུན་རྡོ་རྗེ་རྣལ་འབྱོར་མཿ ཞལ་
གཅིག་ཕྱག་གཉིས་དམར་གསལ་གྲི་ཐོད་འཛིན༔ ཞབས་གཉིས་འདོར་
ཐབས་སྤྱན་གསུམ་ནམ་མཁར་གཟིགསཿ དེ་ཡི་ཁོང་དབུས་རྩ་དབུ་མ༔
སྦོམ་ཕྲ་མདའ་སྨུགས་ཙམ་པ་ལ༔ སྟོང་སངས་འོད་ཀྱི་སྦུ་གུ་ཅན༔ ཡར་སྣེ་
ཚངས་བུག་གནས་སུ་ཧར༔ མར་སྣེ་ལྟེ་འོག་ཟུགས་པ་ཡི༔ སྙིང་ཁར་
ཚིགས་ཀྱིས་བཅད་པའི་སྟེང་༔ རླུང་གི་ཐིག་ལེ་ལྗང་སྐྱའི་དབུས༔ རིག་པ་
ཧཱིཝཡིག་དམར་པོར་གསལ༔ སྤྱི་བོར་གྲུ་གང་ཙམ་གྱི་སྟེང་༔ སངས་རྒྱས་
སྣང་བ་མཐའ་ཡས་ནི༔ མཚན་དཔེ་རྫོགས་པའི་ཕུང་པོར་གསལ༔
༈ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་མགོན་པོ་འོད་དཔག་ཏུ་མེད་པ་ལ་ཕྱག་
འཚལ་ལོ། །མཆོད་དོ། །སྐྱབས་སུ་མཆིའོ། ། ཞེས་འོད་དཔག་མེད་ཀྱི་མཚན་ལན་བདུན་
སོགས་བརྗོད། ༈ ཨེ་མ་ཧོ༔ གནས་རང་སྣང་དོན་གྱི་འོག་མིན་ན༔ ཡིད་དད་
བརྒྱའི་འཇའ་གུར་འཁྲིགས་པའི་ཀློང་༔ སྐྱབས་ཀུན་འདུས་རྩ་བའི་བླ་མ་
ནི༔ སྐུ་ཐ་མལ་མ་ཡིན་དྭངས་མའི་ལུསཿ དཔལ་སངས་རྒྱས་སྣང་མཐའི་
ངོ་བོར་བཞུགསཿ ཡིད་མོས་གུས་གདུང་བས་གསོལ་བ་འདེབས༔ ལམ་


འཕོ་བ་འབྱོང་བར་བྱིན་གྱིས་རློབས༔ གནས་འོག་མིན་བགྲོད་པར་བྱིན་
གྱིས་རློབས༔ དབྱིངས་ཆོས་སྐུའི་རྒྱལ་ས་ཟིན་པར་ཤོག༔ ལན་གསུམ་བརྗོད།
ཧིཀཿ ཧིཀ༔ ཧིཀཿ འོད་དཔག་མེད་ཀྱི་མཚན་ལན་བདུན་སོགས་བརྗོད་ནས།
༈ སངས་རྒྱས་འོད་དཔག་མེད་ལ་ཕྱག་འཚལ་ལོ༔ ཨོ་རྒྱན་པདྨ་འབྱུང་
གནས་ལ་གསོལ་བ་འདེབས༔ དྲིན་ཆེན་རྩ་བའི་བླ་མས་ཐུགས་རྗེས་
ཟུངས༔ རྩ་བར་བརྒྱུད་པའི་བླ་མས་ལམ་སྣ་དྲོངས༔ ཟབ་ལམ་འཕོ་བ་
འབྱོང་བར་བྱིན་གྱིས་རློབས༔ མྱུར་ལམ་འཕོ་བས་མཁའ་སྤྱོད་བགྲོད་པར་
བྱིན་གྱིས་རློབས༔ བདག་སོགས་འདི་ནས་ཚེ་འཕོས་གྱུར་མ་ཐག༔ བདེ་
བ་ཅན་དུ་སྐྱེ་བར་བྱིན་གྱིས་རློབས༔ ལན་གསུམ་བརྗོད། ཧིཀ་ཧིཀ་ཧིཀ འོད་
མཚན་ལན་བདུན་སོགས་བརྗོད་ནས།
༈ ཨེ་མ་ཧོ༔ ཤིན་ཏུ་ངོ་མཚར་འོད་དཔག་མེད་མགོན་དང་༔ ཐུགས་
རྗེ་ཆེན་པོ་ཕྱག་རྡོར་མཐུ་ཆེན་ཐོབ༔ བདག་སོགས་རྩེ་གཅིག་ཡིད་ཀྱིས་
གསོལ་བ་འདེབས༔ ཟབ་ལམ་འཕོ་བ་འབྱོང་བར་བྱིན་གྱིས་རློབས༔
བདག་སོགས་ནམ་ཞིག་འཆི་བའི་དུས་བྱུང་ཚེ༔ རྣམ་ཤེས་བདེ་ཆེན་འཕོ་
བར་བྱིན་གྱིས་རློབས༔ ཧིཀ་ཧིཀ་ཧིཀ ཕཊ་ཕཊ་ཕཊ་ཕཊ་ཕཊ༔


་མཁས་པས་བག་ལ་ཡལ་བ་དམ་པ་ལས་
༈ སྨོན་ལམ་བསྡུས་པ་ནི། །
ཨེ་མ་ཧོ༔ ངོ་མཚར་སངས་རྒྱས་སྣང་བ་མཐའ་ཡས་དང་༔ གཡས་
སུ་ཇོ་བོ་ཐུགས་རྗེ་ཆེན་པོ་དང་༔ གཡོན་དུ་སེམས་དཔའ་མཐུ་ཆེན་ཐོབ་
རྣམས་ལ༔ སངས་རྒྱས་བྱང་སེམས་དཔག་མེད་འཁོར་གྱིས་བསྐོར༔
བདེ་སྐྱིད་ངོ་མཚར་དཔག་ཏུ་མེད་པ་ཡི༔ བདེ་བ་ཅན་ཞེས་བྱ་བའི་ཞིང་
ཁམས་དེར༔ བདག་ནི་འདི་ནས་ཚེ་འཕོས་གྱུར་མ་ཐག༔ སྐྱེ་བ་གཞན་
གྱིས་བར་མ་ཆོད་པ་རུ༔ དེ་རུ་སྐྱེས་ནས་སྣང་མཐའི་ཞལ་མཐོང་ཤོག༔ དེ་
སྐད་བདག་གིས་སྨོན་ལམ་བཏབ་པ་འདི༔ ཕྱོགས་བཅུའི་སངས་རྒྱས་བྱང་
སེམས་ཐམས་ཅད་ཀྱིས༔ གེགས་མེད་འགྲུབ་པར་བྱིན་གྱིས་བརླབ་དུ་
གསོལ༔ ཏདྱ་ཐཱ། པཉྩནྡྲི་ཡ་ཨ་ཝ་བོ་དྷ་ནི་སྭཱ་ཧཱ། ཞེས་པ་འདི་ནི་སྤྲུལ་སྐུ་མི་
འགྱུར་རྡོ་རྗེ་དགུང་ལོ་བཅུ་གསུམ་གསེར་འཕྱང་གི་ལོ་ས་ག་ཟླ་བའི་ཚེས་བདུན་ལ་གཙོ་འཁོར་རྣམས་ཀྱིས་ཞལ་
གཟིགས་པའི་ཚེ་སངས་རྒྱས་སྣང་བ་མཐའ་ཡས་ཀྱིས་དངོས་སུ་གསུངས་པའོ།། །། །
༈ བསླུ་མེད་དཀོན་མཆོག་གསུམ་གྱི་ངོ་བོ་ཉིད། །ངན་སོང་འཇིགས་
ལས་སྒྲོལ་བའི་དཔའ་བོ་ཆེ། །དག་པའི་ཞིང་དུ་འཁྲིད་པའི་དེད་དཔོན་
མཆོག །མགོན་པོ་འོད་དཔག་མེད་ལ་ཕྱག་འཚལ་ལོ། །གནད་གཅོད་
གཤིན་རྗེའི་འཇིགས་ལས་བསྐྱབ་ཏུ་གསོལ། །འཇིགས་རུང་བར་དོའི་
འཕྲང་ལས་བསྒྲལ་དུ་གསོལ། །བཟོད་དཀའ་ངན་འགྲོའི་གཡང་ལས་
དྲང་དུ་གསོལ། །ཞིང་མཆོག་བདེ་བ་ཅན་དུ་ཁྲིད་དུ་གསོལ། །རེ་ས་


གཞན་ན་མེད་དོ་ཐུགས་རྗེས་ཟུང་། །པཎཆེན་བློ་བཟང་ཆོས་རྒྱན་གྱི་ཞལ་གསུང་ངོ༌། །
༈ ནམ་ཞིག་ཚེ་ཡི་འདུ་བྱེད་གཏོང་བ་ན། །འཁོར་ཚོགས་རྒྱ་མཚོས་
བསྐོར་བའི་འོད་དཔག་མེད། །མིག་གི་ལམ་དུ་གསལ་བར་མཐོང་གྱུར་
ནས། །དད་དང་སྙིང་རྗེས་བདག་རྒྱུད་གང་བར་ཤོག །བར་དོའི་སྣང་བ་
ཤར་བར་གྱུར་མ་ཐག །རྒྱལ་སྲས་བརྒྱད་ཀྱིས་མ་ནོར་ལམ་བསྟན་ཏེ། །
བདེ་བ་ཅན་དུ་སྐྱེས་ནས་སྤྲུལ་པ་ཡིས། །མ་དག་ཞིང་གི་འགྲོ་བ་འདྲེན་
གྱུར་ཅིག །ཅེས་པའང་རྗེ་བདག་ཉིད་ཆེན་པོ་བློ་བཟང་གྲགས་པས་སོ། ། །
༈ ཕྱོགས་དུས་རྒྱལ་བ་སྲས་བཅས་དགོངས༔ ཚོགས་གཉིས་རྫོགས་
ལ་རྗེས་ཡི་རང་༔ བདག་གིས་དུས་གསུམ་དགེ་བསགས་པ༔ དཀོན་
མཆོག་གསུམ་ལ་མཆོད་པ་འབུལཿ རྒྱལ་བའི་བསྟན་པ་འཕེལ་གྱུར་ཅིག
དགེ་བ་སེམས་ཅན་ཀུན་ལ་བསྔོ༔ འགྲོ་ཀུན་སངས་རྒྱས་ཐོབ་གྱུར་ཅིག
དགེ་རྩ་ཐམས་ཅད་གཅིག་བསྡུས་ཏེ༔ བདག་གི་རྒྱུད་ལ་སྨིན་གྱུར་ཅིག
སྒྲིབ་གཉིས་དག་ནས་ཚོགས་རྫོགས་ཏེ༔ ཚེ་རིང་ནད་མེད་ཉམས་རྟོགས་
འཕེལ༔ ཚེ་འདིར་ས་བཅུ་ནོན་གྱུར་ཅིག༔ ནམ་ཞིག་ཚེ་འཕོས་གྱུར་མ་
ཐག༔ བདེ་བ་ཅན་དུ་སྐྱེ་གྱུར་ཅིག༔ སྐྱེས་ནས་པདྨའི་ཁ་ཕྱེ་སྟེ༔ ལུས་རྟེན་
དེ་ལ་སངས་རྒྱས་ཤོག༔ བྱང་ཆུབ་ཐོབ་ནས་ཇི་སྲིད་དུ༔ སྤྲུལ་པས་འགྲོ་
བ་འདྲེན་པར་ཤོག༔ ས་མ་ཡ༔ རྒྱ་རྒྱ་རྒྱ༔ ཅེས་པ་འདི་ནི་སྤྲུལ་སྐུ་མི་འགྱུར་རྡོ་རྗེའི་གཏེར་མའོ།། །།


༄༅། །མཁས་གྲུབ་རཱ་ག་ཨ་སྱས་མཛད་པའི་རྣམ་དག་
བདེ་ཆེན་ཞིང་གི་སྨོན་ལམ་
བཞུགས་སོ།།
མང་པོ་འགའ་ལ་ཨེ་ཕན་བསམས། །དཔེ་གཅོད་འདོད་མི་གདའ་ན་གཡོར། །འདི་ལས་ཕན་ཡོན་ཆེ་བ་མེད། །
ནི་མདོ་ལུགས་ཡིན་པའི་ཕྱིར། །ལུང་མ་ཐོབ་ཀྱང་འདོན་ནི་རུང་། །ཨེ་མ་ཧོ། འདི་ནས་ཉི་མ་
ནུབ་ཀྱི་ཕྱོགས་རོལ་ན། །གྲངས་མེད་འཇིག་རྟེན་མང་པོའི་ཕ་རོལ་ན། །
ཅུང་ཟད་སྟེང་དུ་འཕགས་པའི་ཡུལ་ས་ན། །རྣམ་པར་དག་པའི་ཞིང་ཁམས་
བདེ་བ་ཅན། །བདག་གི་ཆུ་བུར་མིག་གིས་མ་མཐོང་ཡང་། །རང་སེམས་
གསལ་བའི་ཡིད་ལ་ལམ་མེར་གསལ། །དེ་ན་བཅོམ་ལྡན་རྒྱལ་བ་འོད་
དཔག་མེད། །པདྨ་རཱ་གའི་མདོག་ཅན་གཟི་བརྗིད་འབར། །དབུ་ལ་
གཙུག་ཏོར་ཞབས་ལ་འཁོར་ལོ་སོགས། །མཚན་བཟང་སོ་གཉིས་དཔེ་
བྱད་བརྒྱད་ཅུས་སྤྲས། །ཞལ་གཅིག་ཕྱག་གཉིས་མཉམ་བཞག་ལྷུང་བཟེད་
འཛིན། །ཆོས་གོས་རྣམ་གསུམ་གསོལ་ཞིང་སྐྱིལ་ཀྲུང་གིས། །པདྨ་སྟོང་
ལྡན་ཟླ་བའི་གདན་སྟེང་དུ། །བྱང་ཆུབ་ཤིང་ལ་སྐུ་རྒྱབ་བརྟེན་མཛད་དེ། །

ཆུབ་སེམས་དཔའ་སྤྱན་རས་གཟིགས། །སྐུ་མདོག་དཀར་པོ་ཕྱག་གཡོན་
པད་དཀར་འཛིན། །གཡོན་དུ་བྱང་ཆུབ་སེམས་དཔའ་མཐུ་ཆེན་ཐོབ། །
སྔོན་པོ་རྡོ་རྗེས་མཚན་པའི་པདྨ་གཡོན། །གཡས་གཉིས་སྐྱབས་སྦྱིན་ཕྱག་
རྒྱ་བདག་ལ་བསྟན། །གཙོ་བོ་གསུམ་པོ་རི་རྒྱལ་ལྷུན་པོ་བཞིན། །ལྷང་ངེ་
ལྷན་ནེ་ལྷམ་མེར་བཞུགས་པའི་འཁོར། །བྱང་ཆུབ་སེམས་དཔའི་དགེ་
སློང་བྱེ་བ་འབུམ། །ཀུན་ཀྱང་གསེར་མདོག་མཚན་དང་དཔེ་བྱད་བརྒྱན།།
ཆོས་གོས་རྣམ་གསུམ་གསོལ་ཞིང་སེར་ལྟེམ་མེ། །མོས་གུས་ཕྱག་ལ་ཉེ་
རིང་ཁྱད་མེད་ཕྱིར། །བདག་གི་སྒོ་གསུམ་གུས་པས་ཕྱག་འཚལ་ལོ། །
ཆོས་སྐུ་སྣང་བ་མཐའ་ཡས་རིགས་ཀྱི་བདག །ཕྱག་གཡས་འོད་ཟེར་ལས་
སྤྲུལ་སྤྱན་རས་གཟིགས། །ཡང་སྤྲུལ་སྤྱན་རས་གཟིགས་དབང་བྱེ་བ་
བརྒྱ། །ཕྱག་གཡོན་འོད་ཟེར་ལས་སྤྲུལ་སྒྲོལ་མ་སྟེ། །ཡང་སྤྲུལ་སྒྲོལ་མ་
བྱེ་བ་ཕྲག་བརྒྱ་འགྱེད། །ཐུགས་ཀྱི་འོད་ཟེར་ལས་སྤྲུལ་པདྨ་འབྱུང་། །
ཡང་སྤྲུལ་ཨོ་རྒྱན་བྱེ་བ་ཕྲག་བརྒྱ་འགྱེད། །ཆོས་སྐུ་འོད་དཔག་མེད་ལ་
ཕྱག་འཚལ་ལོ། །སངས་རྒྱས་སྤྱན་གྱིས་ཉིན་མཚན་དུས་དྲུག་ཏུ། །སེམས་
ཅན་ཀུན་ལ་བརྩེ་བས་རྟག་ཏུ་གཟིགས། །སེམས་ཅན་ཀུན་གྱི་ཡིད་ལ་གང་
དྲན་པའི། །རྣམ་རྟོག་གང་འགྱུ་རྟག་ཏུ་ཐུགས་ཀྱིས་མཁྱེན། །སེམས་ཅན་
ཀུན་གྱིས་ངག་ཏུ་གང་སྨྲས་ཚིག །རྟག་ཏུ་མ་འདྲེས་སོ་སོར་སྙན་ལ་གསན།།
ཀུན་མཁྱེན་འོད་དཔག་མེད་ལ་ཕྱག་འཚལ་ལོ། །ཆོས་སྤངས་མཚམས་



མེད་བྱས་པ་མ་གཏོགས་པ། །ཁྱེད་ལ་དད་ཅིང་སྨོན་ལམ་བཏབ་ཚད་
ཀུན། །བདེ་བ་ཅན་དེར་སྐྱེ་བའི་སྨོན་ལམ་གྲུབ། །བར་དོར་བྱོན་ནས་
ཞིང་དེར་འདྲེན་པར་གསུངས། །འདྲེན་པ་འོད་དཔག་མེད་ལ་ཕྱག་འཚལ་
ལོ། །ཁྱེད་ཀྱི་སྐུ་ཚེ་བསྐལ་པ་གྲངས་མེད་དུ། །མྱ་ངན་མི་འདའ་ད་ལྟ་
མངོན་སུམ་བཞུགས། །ཁྱེད་ལ་རྩེ་གཅིག་གུས་པས་གསོལ་བཏབ་ན། །
ལས་ཀྱི་རྣམ་པར་སྨིན་པ་མ་གཏོགས་པའི། །ཚེ་ཟད་པ་ཡང་ལོ་བརྒྱ་ཐུབ་
པ་དང་། །དུས་མིན་འཆི་བ་མ་ལུས་བཟློག་པར་གསུངས། །མགོན་
པོ་ཚེ་དཔག་མེད་ལ་ཕྱག་འཚལ་ལོ། །སྟོང་གསུམ་འཇིག་རྟེན་རབ་
འབྱམས་གྲངས་མེད་པ། །རིན་ཆེན་གྱིས་བཀང་སྦྱིན་པ་བྱིན་པ་བས།།
འོད་དཔག་མེད་པའི་མཚན་དང་བདེ་བ་ཅན། །ཐོས་ནས་དད་པས་ཐལ་
མོ་སྦྱར་བྱས་ན། །དེ་ནི་དེ་བས་བསོད་ནམས་ཆེ་བར་གསུངས། །དེ་ཕྱིར་
འོད་དཔག་མེད་ལ་གུས་ཕྱག་འཚལ། །གང་ཞིག་འོད་དཔག་མེད་པའི་
མཚན་ཐོས་ནས། །ཁ་ཞེ་མེད་པར་སྙིང་ཁོང་རུས་པའི་གཏིང་། །ལན་
གཅིག་ཙམ་ཞིག་དད་པ་སྐྱེས་པ་ན། །དེ་ནི་བྱང་ཆུབ་ལམ་ལས་ཕྱིར་མི་
ལྡོག །མགོན་པོ་འོད་དཔག་མེད་ལ་ཕྱག་འཚལ་ལོ། །སངས་རྒྱས་འོད་
དཔག་མེད་པའི་མཚན་ཐོས་ནས། །དེ་ནི་བྱང་ཆུབ་སྙིང་པོ་མ་ཐོབ་བར། །
བུད་མེད་མི་སྐྱེ་རིགས་ནི་བཟང་པོར་སྐྱེ། །ཚེ་རབས་ཀུན་ཏུ་ཚུལ་ཁྲིམས་
རྣམ་དག་འགྱུར། །བདེ་གཤེགས་འོད་དཔག་མེད་ལ་ཕྱག་འཚལ་ལོ། །


བདག་གི་ལུས་དང་ལོངས་སྤྱོད་དགེ་རྩར་བཅས། །དངོས་སུ་འབྱོར་བའི་
མཆོད་པ་ཅི་མཆིས་པ། །ཡིད་སྤྲུལ་བཀྲ་ཤིས་རྫས་རྟགས་རིན་ཆེན་
བདུན། །གདོད་ནས་གྲུབ་པ་སྟོང་གསུམ་འཇིག་རྟེན་གྱི། །གླིང་བཞི་རི་
རབ་ཉི་ཟླ་བྱེ་བ་བརྒྱ། །ལྷ་ཀླུ་མི་ཡི་ལོངས་སྤྱོད་ཐམས་ཅད་ཀུན། །བློ་
ཡིས་བླངས་ཏེ་འོད་དཔག་མེད་ལ་འབུལ། །བདག་ལ་ཕན་ཕྱིར་ཐུགས་
རྗེའི་སྟོབས་ཀྱིས་བཞེས། །ཕ་མས་ཐོག་དྲངས་བདག་སོགས་འགྲོ་ཀུན་
གྱི། །ཐོག་མ་མེད་པའི་དུས་ནས་ད་ལྟའི་བར། །སྲོག་བཅད་མ་བྱིན་བླངས་
དང་མི་ཚངས་སྤྱོད། །ལུས་ཀྱི་མི་དགེ་གསུམ་པོ་མཐོལ་ལོ་བཤགས། །
རྫུན་དང་ཕྲ་མ་ཚིག་རྩུབ་ངག་འཁྱལ་པ། །ངག་གི་མི་དགེ་བཞི་པོ་མཐོལ་
ལོ་བཤགས། །བརྣབ་སེམས་གནོད་སེམས་ལོག་པར་ལྟ་བ་སྟེ། །ཡིད་
ཀྱི་མི་དགེ་གསུམ་པོ་མཐོལ་ལོ་བཤགས། །ཕ་མ་སློབ་དཔོན་དགྲ་བཅོམ་
བསད་པ་དང་། །རྒྱལ་བའི་སྐུ་ལ་ངན་སེམས་སྐྱེས་པ་དང་། །མཚམས་
མེད་ལྔ་ཡི་ལས་བསགས་མཐོལ་ལོ་བཤགས། །དགེ་སློང་དགེ་ཚུལ་
བསད་དང་བཙུན་མ་ཕབ། །སྐུ་གཟུགས་མཆོད་རྟེན་ལྷ་ཁང་བཤིགས་
ལ་སོགས། །ཉེ་བའི་མཚམས་མེད་སྡིག་བྱས་མཐོལ་ལོ་བཤགས། །
དཀོན་མཆོག་ལྷ་ཁང་གསུང་རབ་རྟེན་གསུམ་སོགས། །དཔང་ཞེས་ཚད་
བཙུགས་མནའ་ཟོས་ལ་སོགས་པ། །ཆོས་སྤངས་ལས་ངན་བསགས་པ་
མཐོལ་ལོ་བཤགས། །ཁམས་གསུམ་སེམས་ཅན་བསད་ལས་སྡིག་ཆེ་བ།།



བྱང་ཆུབ་སེམས་དཔའ་རྣམས་ལ་སྐུར་བ་བཏབ། །དོན་མེད་སྡིག་ཆེན་
བསགས་པ་མཐོལ་ལོ་བཤགས། །དགེ་བའི་ཕན་ཡོན་སྡིག་པའི་ཉེས་
དམིགས་དང༌། །དམྱལ་བའི་སྡུག་བསྔལ་ཚེ་ཚད་ལ་སོགས་པ། །ཐོས་
ཀྱང་མི་བདེན་བཤད་ཚོད་ཡིན་བསམས་པ། །མཚམས་མེད་ལྔ་བས་ཐུ་
བའི་ལས་ངན་པ། །ཐར་མེད་ལས་ངན་བསགས་པ་མཐོལ་ལོ་བཤགས།།
ཕམ་པ་བཞི་དང་ལྷག་མ་བཅུ་གསུམ་དང༌། །སྤང་ལྟུང་སོར་བཤགས་
ཉེས་བྱས་སྡེ་ཚན་ལྔ། །སོ་ཐར་ཚུལ་ཁྲིམས་འཆལ་བ་མཐོལ་ལོ་བཤགས།།
ནག་པོའི་ཆོས་བཞི་ལྟུང་བ་ལྔ་ལྔ་བརྒྱད། །བྱང་སེམས་བསླབ་པ་ཉམས་
པ་མཐོལ་ལོ་བཤགས། །རྩ་ལྟུང་བཅུ་བཞི་ཡན་ལག་སྦོམ་པོ་བརྒྱད། །
གསང་སྔགས་དམ་ཚིག་ཉམས་པ་མཐོལ་ལོ་བཤགས། །སྡོམ་པ་མ་ཞུས་
མི་དགེའི་ལས་བྱས་པ། །མི་ཚངས་སྤྱོད་དང་ཆང་འཐུང་ལ་སོགས་པ། །
རང་བཞིན་ཁ་ན་མ་ཐོའི་སྡིག་པ་སྟེ། །སྡིག་པ་སྡིག་ཏུ་མ་ཤེས་མཐོལ་ལོ་
བཤགས། །སྐྱབས་སྡོམ་དབང་བསྐུར་ལ་སོགས་ཐོབ་ན་ཡང་། །དེ་ཡི་
སྡོམ་པ་དམ་ཚིག་བསྲུང་མ་ཤེས། །བཅས་པའི་ལྟུང་བ་ཕོག་པ་མཐོལ་
ལོ་བཤགས། །འགྱོད་པ་མེད་ན་བཤགས་པས་མི་འདག་པས། །
སྔར་བྱས་སྡིག་པ་ཁོང་དུ་དུག་སོང་ལྟར། །ངོ་ཚ་འཇིགས་སྐྲག་འགྱོད་པ་
ཆེན་པོས་བཤགས། །ཕྱིན་ཆད་སྡོམ་སེམས་མེད་ན་མི་འདག་པས། །
ཕྱིན་ཆད་སྲོག་ལ་བབ་ཀྱང་མི་དགེའི་ལས། །ད་ནས་མི་བགྱིད་སེམས་


ལ་དམ་བཅའ་བཟུང་། །བདེ་གཤེགས་འོད་དཔག་མེད་པ་སྲས་བཅས་
ཀྱིས། །བདག་རྒྱུད་ཡོངས་སུ་དག་པར་བྱིན་གྱིས་རློབས། །གཞན་གྱིས་
དགེ་བ་བྱེད་པ་ཐོས་པའི་ཚེ། །དེ་ལ་ཕྲག་དོག་མི་དགེའི་སེམས་སྤངས་
ནས། །སྙིང་ནས་དགའ་བས་རྗེས་སུ་ཡི་རང་ན། །དེ་ཡི་བསོད་ནམས་
མཉམ་དུ་ཐོབ་པར་གསུངས། །དེ་ཕྱིར་འཕགས་པ་རྣམས་དང་སོ་སྐྱེ་ཡིས།།
དགེ་བ་གང་བསྒྲུབས་ཀུན་ལ་ཡི་རང་ངོ༌། །བླ་མེད་བྱང་ཆུབ་མཆོག་ཏུ་
སེམས་བསྐྱེད་ནས། །འགྲོ་དོན་རྒྱ་ཆེན་མཛད་ལ་ཡི་རང་ངོ་། །མི་དགེ་
བཅུ་བོ་སྤངས་པ་དགེ་བ་བཅུ། །གཞན་གྱི་སྲོག་བསྐྱབ་སྦྱིན་པ་གཏོང་
བ་དང་། །སྡོམ་པ་སྲུང་ཞིང་བདེན་པར་སྨྲ་བ་དང་། །འཁོན་པ་སྡུམ་དང་
ཞི་དུལ་དྲང་པོར་སྨྲ། །དོན་དང་ལྡན་པའི་གཏམ་བརྗོད་འདོད་པ་ཆུང་། །
བྱམས་དང་སྙིང་རྗེ་སྒོམ་ཞིང་ཆོས་ལ་སྤྱོད། །དགེ་བ་དེ་རྣམས་ཀུན་ལ་ཡི་
རང་ངོ་། །ཕྱོགས་བཅུའི་འཇིག་རྟེན་རབ་འབྱམས་ཐམས་ཅད་ན། །རྫོགས་
སངས་རྒྱས་ནས་རིང་པོར་མ་ལོན་པར། །དེ་དག་རྣམས་ལ་ཆོས་ཀྱི་འཁོར་
ལོ་ནི། །རྒྱ་ཆེན་མྱུར་དུ་བསྐོར་བར་བདག་གིས་བསྐུལ། །མངོན་ཤེས་
ཐུགས་ཀྱིས་དེ་དོན་མཁྱེན་པར་གསོལ། །སངས་རྒྱས་བྱང་སེམས་བསྟན་
འཛིན་དགེ་བའི་བཤེས། །མྱ་ངན་འདའ་བར་བཞེད་ཀུན་དེ་དག་ལ། །
མྱ་ངན་མི་འདའ་བཞུགས་པར་གསོལ་བ་འདེབས། །འདིས་མཚོན་བདག་
གི་དུས་གསུམ་དགེ་བ་རྣམས། །འགྲོ་བ་སེམས་ཅན་ཀུན་གྱི་དོན་དུ་བསྔོ།།


ཀུན་ཀྱང་བླ་མེད་བྱང་ཆུབ་མྱུར་ཐོབ་ནས། །ཁམས་གསུམ་འཁོར་བ་
དོང་ནས་སྤྲུགས་གྱུར་ཅིག །དེ་ཡི་དགེ་བ་བདག་ལ་མྱུར་སྨིན་ནས། །ཚེ་
འདིར་དུས་མིན་འཆི་བ་བཅོ་བརྒྱད་ཞི། །ནད་མེད་ལང་ཚོ་རྒྱས་པའི་ལུས་
སྟོབས་ལྡན། །དཔལ་འབྱོར་འཛད་མེད་དབྱར་གྱི་གདྨ་ལྟར། །བདུད་
དགྲའི་འཚེ་བ་མེད་ཅིང་དམ་ཆོས་སྤྱོད། །བསམ་པའི་དོན་ཀུན་ཆོས་ལྡན་
ཡིད་བཞིན་འགྲུབ། །བསྟན་དང་འགྲོ་ལ་ཕན་ཐོགས་རྒྱ་ཆེན་འགྲུབ། །
མི་ལུས་དོན་དང་ལྡན་པ་འགྲུབ་པར་ཤོག།
༈ བདག་དང་བདག་ལ་འབྲེལ་ཐོགས་ཀུན། །འདི་ནས་ཚེ་འཕོས་
གྱུར་མ་ཐག །སྤྲུལ་པའི་སངས་རྒྱས་འོད་དཔག་མེད། །དགེ་སློང་དགེ་
འདུན་འཁོར་གྱིས་བསྐོར། །མདུན་དུ་མངོན་སུམ་འབྱོན་པར་ཤོག །
དེ་མཐོང་ཡིད་དགའ་སྣང་བ་སྐྱིད། །ཤི་བའི་སྡུག་བསྔལ་མེད་པར་ཤོག།
བྱང་ཆུབ་སེམས་དཔའ་མཆེད་བརྒྱད་ནི། །རྫུ་འཕྲུལ་སྟོབས་ཀྱིས་ནམ་
མཁར་བྱོན། །བདེ་བ་ཅན་དུ་འགྲོ་བ་ཡི། །ལམ་སྟོན་ལམ་སྣ་འདྲེན་
པར་ཤོག །ངན་སོང་སྡུག་བསྔལ་བཟོད་བླག་མེད། །ལྷ་མིའི་བདེ་སྐྱིད་
མི་རྟག་འགྱུར། །དེ་ལ་སྐྲག་སེམས་སྐྱེ་བར་ཤོག །ཐོག་མ་མེད་ནས་
ད་ལྟའི་བར། །འཁོར་བ་འདི་ན་ཡུན་རེ་རིང་། །དེ་ལ་སྐྱོ་བ་སྐྱེ་བར་ཤོག།
མི་ནས་མི་རུ་སྐྱེ་ཆོག་ཀྱང་། །སྐྱེ་རྒ་ན་འཆི་གྲངས་མེད་མྱོང་། །དུས་ངན་
སྙིགས་མར་བར་ཆད་མང་། །མི་དང་ལྷ་ཡི་བདེ་སྐྱིད་འདི། །དུག་དང་


འདྲེས་པའི་ཟས་བཞིན་དུ། །འདོད་པ་སྤུ་ཙམ་མེད་པར་ཤོག །ཉེ་དུ་ཟས་
ནོར་མཐུན་གྲོགས་རྣམས་། །མི་རྟག་སྒྱུ་མ་རྨི་ལམ་བཞིན། །ཆགས་
ཞེན་སྤུ་ཙམ་མེད་པར་ཤོག །ས་ཆ་ཡུལ་རིས་ཁང་ཁྱིམ་རྣམས། །རྨི་ལམ་
ཡུལ་གྱི་ཁང་ཁྱིམ་ལྟར། །བདེན་པར་མ་གྲུབ་ཤེས་པར་ཤོག །ཐར་
མེད་འཁོར་བའི་རྒྱ་མཚོ་ནས། །ཉེས་ཆེན་བཙོན་ནས་ཐར་བ་བཞིན། །
བདེ་བ་ཅན་གྱི་ཞིང་ཁམས་སུ། །ཕྱི་ལྟས་མེད་པར་འབྲོས་པར་ཤོག །
ཆགས་ཞེན་འཁྲི་བ་ཀུན་བཅད་ནས། །བྱ་རྒོད་རྙི་ནས་ཐར་བ་བཞིན། །
ནུབ་ཀྱི་ཕྱོགས་ཀྱི་ནམ་མཁའ་ལ། །འཇིག་རྟེན་ཁམས་ནི་གྲངས་མེད་པ།།
སྐད་ཅིག་ཡུད་ལ་བགྲོད་བྱས་ནས། །བདེ་བ་ཅན་དུ་ཕྱིན་པར་ཤོག །དེ་
རུ་སངས་རྒྱས་འོད་དཔག་མེད། །མངོན་སུམ་བཞུགས་པའི་ཞལ་མཐོང་
ནས། །སྒྲིབ་པ་ཐམས་ཅད་དག་པར་ཤོག །སྐྱེ་གནས་བཞི་ཡི་མཆོག་
གྱུར་པ། །མེ་ཏོག་པདྨའི་སྙིང་པོ་ལ། །བརྫུས་ཏེ་སྐྱེ་བ་ལེན་པར་ཤོག །
སྐད་ཅིག་ཉིད་ལ་ལུས་རྫོགས་ནས། །མཚན་དཔེ་ལྡན་པའི་ལུས་ཐོབ་ཤོག།
མི་སྐྱེ་དོགས་པའི་ཐེ་ཚོམ་གྱིས། །ལོ་གྲངས་ལྔ་བརྒྱའི་བར་དག་ཏུ། །
ནང་དེར་བདེ་སྐྱིད་ལོངས་སྤྱོད་ལྡན། །སངས་རྒྱས་གསུང་ནི་ཐོས་ན་ཡང་།།
མེ་ཏོག་ཁ་ནི་མི་ཕྱེ་བས། །སངས་རྒྱས་ཞལ་མཇལ་ཕྱི་བའི་སྐྱོན། །དེ་
འདྲ་བདག་ལ་མི་འབྱུང་ཤོག །སྐྱེས་མ་ཐག་ཏུ་མེ་ཏོག་ཕྱེ། །འོད་དཔག་
མེད་པའི་ཞལ་མཐོང་ཤོག །བསོད་ནམས་སྟོབས་དང་རྫུ་འཕྲུལ་གྱིས།།



ལག་པའི་མཐིལ་ནས་མཆོད་པའི་སྤྲིན། །བསམ་མི་ཁྱབ་པར་སྤྲོས་བྱས་
ནས། །སངས་རྒྱས་འཁོར་བཅས་མཆོད་པར་ཤོག །དེ་ཚེ་དེ་བཞིན་
གཤེགས་པ་དེས། །ཕྱག་གཡས་བརྐྱངས་ནས་མགོ་ལ་བཞག །བྱང་
ཆུབ་ལུང་བསྟན་ཐོབ་པར་ཤོག །ཟབ་དང་རྒྱ་ཆེའི་ཆོས་ཐོས་ནས། །
རང་རྒྱུད་སྨིན་ཅིང་གྲོལ་བར་ཤོག །སྤྱན་རས་གཟིགས་དང་མཐུ་ཆེན་
ཐོབ། །རྒྱལ་སྲས་ཐུ་བོ་རྣམ་གཉིས་ཀྱིས། །བྱིན་གྱིས་བརླབས་ཤིང་རྗེས་
བཟུང་ཤོག །ཉིན་རེ་བཞིན་དུ་ཕྱོགས་བཅུ་ཡི། །སངས་རྒྱས་བྱང་སེམས་
དཔག་མེད་པ། །འོད་དཔག་མེད་པ་མཆོད་པ་དང་། །ཞིང་དེར་བལྟ་
ཕྱིར་འབྱོན་པའི་ཚེ། །དེ་དག་ཀུན་ལ་བསྙེན་བཀུར་ཞིང་། །ཆོས་ཀྱི་
བདུད་རྩི་ཐོབ་པར་ཤོག །རྫུ་འཕྲུལ་ཐོགས་པ་མེད་པ་ཡིས། །མངོན་
དགའི་ཞིང་དང་དཔལ་ལྡན་ཞིང་། །ལས་རབ་རྫོགས་དང་སྟུག་པོ་བཀོད།།
སྔ་དྲོ་དེ་དག་རྣམས་སུ་འགྲོ །མི་བསྐྱོད་རིན་འབྱུང་དོན་ཡོད་གྲུབ། །
རྣམ་སྣང་ལ་སོགས་སངས་རྒྱས་ལ། །དབང་དང་བྱིན་རླབས་སྡོམ་པ་ཞུ།།
མཆོད་པ་དུ་མས་མཆོད་བྱས་ནས། །དགོང་མོ་བདེ་བ་ཅན་ཉིད་དུ། །
དཀའ་ཚེགས་མེད་པར་སླེབ་པར་ཤོག །པོ་ཊ་ལ་དང་ལྕང་ལོ་ཅན། །རྔ་
ཡབ་གླིང་དང་ཨོ་རྒྱན་ཡུལ། །སྤྲུལ་སྐུའི་ཞིང་ཁམས་བྱེ་བ་བརྒྱར། །སྤྱན་
རས་གཟིགས་དང་སྒྲོལ་མ་དང་། །ཕྱག་རྡོར་པད་འབྱུང་བྱེ་བ་བརྒྱ། །
མཇལ་ཞིང་མཆོད་པ་རྒྱ་མཚོས་མཆོད། །དབང་དང་གདམས་ངག་ཟབ་


མོ་ཞུ། །མྱུར་དུ་རང་གནས་བདེ་ཆེན་ཞིང༌། །ཐོགས་པ་མེད་པར་ཕྱིན་
པར་ཤོག །ཤུལ་གྱི་ཉེ་དུ་གྲྭ་སློབ་སོགས། །ལྷ་ཡི་མིག་གིས་གསལ་བར་
མཐོང་། །སྲུང་སྐྱོབ་བྱིན་གྱིས་རློབ་བྱེད་ཅིང་། །འཆི་དུས་ཞིང་དེར་ཁྲིད་
པར་ཤོག །བསྐལ་བཟང་འདི་ཡི་བསྐལ་པའི་ཡུན། །བདེ་བ་ཅན་གྱི་ཞག་
གཅིག་སྟེ། །བསྐལ་པ་གྲངས་མེད་འཆི་བ་མེད། །རྟག་ཏུ་ཞིང་དེ་འཛིན་
པར་ཤོག །བྱམས་པ་ནས་བཟུང་མོས་པའི་བར། །བསྐལ་བཟང་འདི་ཡི་
སངས་རྒྱས་རྣམས། །འཇིག་རྟེན་འདི་ན་ནམ་འབྱོན་ཚེ། །རྫུ་འཕྲུལ་
སྟོབས་ཀྱིས་འདིར་འོངས་ནས། །སངས་རྒྱས་མཆོད་ཅིང་དམ་ཆོས་ཉན།།
སླར་ཡང་བདེ་ཆེན་ཞིང་ཁམས་སུ། །ཐོགས་པ་མེད་པར་འགྲོ་བར་ཤོག །
སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག །བརྒྱད་ཅུ་རྩ་གཅིག་
སངས་རྒྱས་ཞིང་ཀུན་གྱི། །ཡོན་ཏན་བཀོད་པ་ཐམས་ཅད་གཅིག་བསྡོམས་
པ། །ཞིང་ཁམས་ཀུན་ལས་ཁྱད་འཕགས་བླ་ན་མེད། །བདེ་བ་ཅན་གྱི་
ཞིང་དེར་སྐྱེ་བར་ཤོག །རིན་ཆེན་ས་གཞི་ཁོད་སྙོམས་ལག་མཐིལ་ལྟར།།
ཡངས་ཤིང་རྒྱ་ཆེ་གསལ་ཞིང་འོད་ཟེར་འབར། །མནན་ན་ནེམ་ཞིང་
རིན་ཆེན་དུ་མ་ལས་གྲུབ་དཔག་བསམ་ཤིང༌། །ལོ་མ་དར་ཟབ་འབྲས་
བུ་རིན་ཆེན་བརྒྱན། །དེ་སྟེང་སྤྲུལ་པའི་བྱ་ཚོགས་སྐད་སྙན་སྒྲས། །
ཟབ་དང་རྒྱ་ཆེའི་ཆོས་ཀྱི་སྒྲ་རྣམས་སྒྲོགས། །ངོ་མཚར་ཆེན་པོའི་ཞིང་དེར་

སྐས་ཕ་གུས་བསྐོར། །མེ་ཏོག་པདྨ་དྲི་ཞིམ་འབྲས་བུར་ལྡན། །པདྨའི་འོད་
ཟེར་དཔག་ཏུ་མེད་པ་འཕྲོ། །འོད་ཟེར་རྩེ་ལ་སྤྲུལ་པའི་སངས་རྒྱས་བརྒྱན།།
ཡ་མཚན་ཆེན་པོའི་ཞིང་དེར་སྐྱེ་བར་ཤོག །མི་ཁོམ་བརྒྱད་དང་ངན་སོང་
སྒྲ་མི་གྲག། །ཉོན་མོངས་དུག་ལྔ་དུག་གསུམ་ནད་དང་གདོན། །དགྲ་
དང་དབུལ་ཕོངས་འཐབ་རྩོད་ལ་སོགས་པ། །སྡུག་བསྔལ་ཐམས་ཅད་
ཞིང་དེར་ཐོས་མ་མྱོང་། །བདེ་བ་ཆེན་པོའི་ཞིང་དེར་སྐྱེ་བར་ཤོག །བུད་
མེད་མེད་ཅིང་མངལ་ནས་སྐྱེ་བ་མེད། །ཀུན་ཀྱང་མེ་ཏོག་པདྨའི་སྦུབས་
ནས་འཁྲུངས། །ཐམས་ཅད་སྐུ་ལུས་ཁྱད་མེད་གསེར་གྱི་མདོག །དབུ་
ལ་གཙུག་ཏོར་ལ་སོགས་མཚན་དཔེས་བརྒྱན། །མངོན་ཤེས་ལྔ་དང་
སྤྱན་ལྔ་ཀུན་ལ་མངའ། །ཡོན་ཏན་དཔག་མེད་ཞིང་དེར་སྐྱེ་བར་ཤོག །
རང་བྱུང་རིན་ཆེན་སྣ་ཚོགས་གཞལ་ཡས་ཁང་། །ཅི་འདོད་ལོངས་སྤྱོད་
ཡིད་ལ་དྲན་པས་འབྱུང་། །རྩོལ་སྒྲུབ་མི་དགོས་དགོས་འདོད་ལྷུན་གྱིས་

དུ་འོང་བའི་གཟུགས་སྒྲ་དྲི་རོ་རེག །ལོངས་སྤྱོད་མཆོད་པའི་སྤྲིན་ཕུང་
རྟག་ཏུ་འབྱུང་། །བུད་མེད་མེད་ཀྱང་སྤྲུལ་པའི་ལྷ་མོའི་ཚོགས། །མཆོད་
པའི་ལྷ་མོ་དུ་མས་རྟག་ཏུ་མཆོད། །འདུག་པར་འདོད་ཚེ་རིན་ཆེན་གཞལ་
ཡས་ཁང་། །ཉལ་བར་འདོད་ཚེ་རིན་ཆེན་ཁྲི་བཟང་སྟེང་། །དར་ཟབ་
དུ་མའི་མལ་སྟན་སྔས་དང་བཅས། །བྱ་དང་ལྗོན་ཤིང་ཆུ་ཀླུང་རོལ་མོ་
སོགས། །ཐོས་པར་འདོད་ཚེ་སྙན་པའི་ཆོས་སྒྲ་སྒྲོགས། །མི་འདོད་ཚེ་ན་
རྣ་བར་སྒྲ་མི་གྲག །བདུད་རྩིའི་རྫིང་བུ་ཆུ་ཀླུང་དེ་རྣམས་ཀྱང་། །དྲོ་
གྲང་གང་འདོད་དེ་ལ་དེ་ལྟར་འབྱུང་། །ཡིད་བཞིན་འགྲུབ་པའི་ཞིང་
དེར་སྐྱེ་བར་ཤོག །ཞིང་དེར་རྫོགས་པའི་སངས་རྒྱས་འོད་དཔག་མེད།།
བསྐལ་པ་གྲངས་མེད་མྱ་ངན་མི་འདའ་བཞུགས། །དེ་སྲིད་དེ་ཡི་ཞབས་
འབྲིང་བྱེད་པར་ཤོག །ནམ་ཞིག་འོད་དཔག་མེད་དེ་ཞི་བར་གཤེགས། །
བསྐལ་པ་གངྒའི་ཀླུང་གི་བྱེ་མ་སྙེད། །གཉིས་ཀྱི་བར་དུ་བསྟན་པ་གནས་
པའི་ཚེ། །རྒྱལ་ཚབ་སྤྱན་རས་གཟིགས་དང་མི་འབྲལ་ཞིང་། །དེ་ཡི་ཡུན་
ལ་དམ་ཆོས་འཛིན་པར་ཤོག །སྲོད་ལ་དམ་ཆོས་ནུབ་པའི་ཐོ་རངས་ལ།།
སྤྱན་རས་གཟིགས་དེ་མངོན་པར་སངས་རྒྱས་ནས། །སངས་རྒྱས་འོད་
ཟེར་ཀུན་ནས་འཕགས་པ་ཡི། །དཔལ་བརྩེགས་རྒྱལ་པོ་ཞེས་བྱར་གྱུར་
པའི་ཚེ། །ཞལ་བལྟ་མཆོད་ཅིང་དམ་ཆོས་ཉན་པར་ཤོག །སྐུ་ཚེ་བསྐལ་པ་
བྱེ་བ་ཁྲག་ཁྲིག་ནི། །འབུམ་ཕྲག་དགུ་བཅུ་རྩ་དྲུག་བཞུགས་པའི་ཚེ། །


རྟག་ཏུ་ཞབས་འབྲིང་བསྙེན་བཀུར་བྱེད་པ་དང་། །མི་བརྗེད་གཟུངས་
ཀྱིས་དམ་ཆོས་འཛིན་པར་ཤོག །མྱ་ངན་འདས་ནས་དེ་ཡི་བསྟན་པ་ནི།།
བསྐལ་པ་དུང་ཕྱུར་དྲུག་དང་བྱེ་བ་ཕྲག །འབུམ་ཕྲག་གསུམ་གནས་དེ་ཚེ་
ཆོས་འཛིན་ཅིང་། །མཐུ་ཆེན་ཐོབ་དང་རྟག་ཏུ་མི་འབྲལ་ཤོག །དེ་
ནས་མཐུ་ཆེན་ཐོབ་དེ་སངས་རྒྱས་ནས། །དེ་བཞིན་གཤེགས་པ་རབ་
ཏུ་བརྟན་པ་ནི། །ཡོན་ཏན་ནོར་བུ་བརྩེགས་པའི་རྒྱལ་པོར་འགྱུར། །
སྐུ་ཚེ་བསྟན་པ་སྤྱན་རས་གཟིགས་དང་མཉམ། །སངས་རྒྱས་དེ་ཡི་རྟག་ཏུ་
ཞབས་འབྲིང་བྱེད། །མཆོད་པས་མཆོད་ཅིང་དམ་ཆོས་ཀུན་འཛིན་ཤོག །
དེ་ནས་བདག་གི་ཚེ་དེ་བརྗེས་མ་ཐག །ཞིང་ཁམས་དེའམ་དག་པའི་ཞིང་
གཞན་དུ། །བླ་མེད་རྫོགས་པའི་སངས་རྒྱས་ཐོབ་པར་ཤོག །རྫོགས་
སངས་རྒྱས་ནས་ཚེ་དཔག་མེད་པ་ལྟར། །མཚན་ཐོས་ཙམ་གྱིས་འགྲོ་ཀུན་
སྨིན་ཅིང་གྲོལ། །སྤྲུལ་པ་གྲངས་མེད་འགྲོ་བ་འདྲེན་པ་སོགས། །འབད་
མེད་ལྷུན་གྲུབ་འགྲོ་དོན་དཔག་མེད་ཤོག །དེ་བཞིན་གཤེགས་པའི་ཚེ་
དང་བསོད་ནམས་དང་། །ཡོན་ཏན་ཡེ་ཤེས་གཟི་བརྗིད་ཚད་མེད་པ། །
ཆོས་སྐུ་སྣང་བ་མཐའ་ཡས་འོད་དཔག་མེད། །ཚེ་དང་ཡེ་ཤེས་དཔག་མེད་
བཅོམ་ལྡན་འདས། །གང་ཞིག་ཁྱོད་ཀྱི་མཚན་ནི་སུས་འཛིན་པ། །སྔོན་
གྱི་ལས་ཀྱི་རྣམ་སྨིན་མ་གཏོགས་པ། །མེ་ཆུ་དུག་མཚོན་གནོད་སྦྱིན་སྲིན་
པོ་སོགས། །འཇིགས་པ་ཀུན་ལས་སྐྱོབ་པར་ཐུབ་པས་གསུངས། །


བདག་ནི་ཁྱེད་ཀྱི་མཚན་འཛིན་ཕྱག་འཚལ་བས། །འཇིགས་དང་སྡུག་
བསྔལ་ཀུན་ལས་བསྐྱབ་མཛད་གསོལ། །བཀྲ་ཤིས་ཕུན་སུམ་ཚོགས་
པར་བྱིན་གྱིས་རློབས། །སངས་རྒྱས་སྐུ་གསུམ་བརྙེས་པའི་བྱིན་རླབས་
དང༌། །ཆོས་ཉིད་མི་འགྱུར་བདེན་པའི་བྱིན་རླབས་དང་། །དགེ་འདུན་
མི་ཕྱེད་འདུན་པའི་བྱིན་རླབས་ཀྱིས། །ཇི་ལྟར་སྨོན་ལམ་བཏབ་བཞིན་
འགྲུབ་པར་ཤོག །དཀོན་མཆོག་གསུམ་ལ་ཕྱག་འཚལ་ལོ། །ཏདྱ་ཐཱ།
པཉྩནྡྲི་ཡ་ཨ་ཝ་བོ་དྷ་ནི་སྭཱ་ཧཱ། སྨོན་ལམ་འགྲུབ་པའི་གཟུངས་སོ། །དཀོན་མཆོག་
གསུམ་ལ་ཕྱག་འཚལ་ལོ། ན་མོ་མཉྫ་ཤྲཱི་ཡེ། ན་མསུ་ཤྲཱི་ཡེ། ན་མ་ཨུཏྟ་
མ་ཤྲཱི་ཡེ་སྭཱ་ཧཱ། ཞེས་བརྗོད་ནས་ཕྱག་གསུམ་འཚལ་ན་འབུམ་ཐེར་དུ་འགྱུར་བར་གསུངས། དེ་ནས་
རབ་བརྒྱ་ཕྲག འབྲིང་ཅི་ནུས། ཐ་མ་ཡང་ཕྱག་བདུན་ཡན་འཚལ། རབ་འདི་མ་ཆག་པ། །འབྲིང་ལོ་ཟླ་ཙམ་
མ་ཆག་པ། ཐ་མ་ནམ་སྐབས་སུ་ཁ་ནུབ་ཏུ་རྒྱུ་ནས་བདེ་བ་ཅན་གྱི་ཞིང་ཁམས་ཡིད་ལ་དྲན་ཞིང་འོད་དཔག་
མེད་ལ་ཐལ་མོ་སྦྱར་ཏེ་དད་པ་རྩེ་གཅིག་གིས་བཏོན་ན། ཚེ་འདིར་ཚེའི་བར་ཆད་སེལ། ཕྱི་མ་བདེ་བ་ཅན་དུ་
སྐྱེ་བར་ཐེ་ཚོམ་མེད་དེ། འོད་མདོ་ཞིང་བཀོད་མདོ་དང་། པདྨ་དཀར་པོ་འཆི་མེད་རྔ་སྒྲ་སོགས་ཀྱི་དགོངས་པ་
ཡིན། ཞེས་དགེ་སློང་རཱ་ག་ཨ་སྱས་སྦྱར་བས་འགྲོ་བ་སེམས་ཅན་མང་པོ་བདེ་བ་ཅན་དུ་སྐྱེ་བའི་རྒྱུར་གྱུར་ཅིག།


༄༅། །བསྙེན་གནས་ཀྱི་ཆོ་ག་བྱ་རྒྱུད་བདེ་ལམ་བཞུགས།
བསྙེན་གནས་ཀྱི་ཆོ་ག་ཤིན་ཏུ་བསྡུ་ན། ཐོ་རངས་ལངས་ལ་ཁྲུས་བྱ། སྐྱབས་སེམས་ནི། འཕགས་
པའི་ཐུགས་ནི་སངས་རྒྱས་ཏེ། །གསུང་ནི་དམ་ཆོས་སྐུ་དགེ་འདུན། །
གང་ལ་སྐྱབས་མཆི་སེམས་ཅན་དོན། །ཚད་མེད་བཞི་བསྒོམ་ཁྱོད་བསྒྲུབ་
བྱ། །སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་
ཅིག །སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག །སྡུག་
བསྔལ་མེད་པའི་བདེ་བ་དམ་པ་དང་མི་འབྲལ་བར་གྱུར་ཅིག ཉེ་རིང་
ཆགས་སྡང་གཉིས་དང་བྲལ་བའི་བཏང་སྙོམས་ཆེན་པོ་ལ་གནས་པར་
གྱུར་ཅིག དེ་ནས་སྡོམ་པ་བླང་བ་ནི། སངས་རྒྱས་འཕགས་པ་དགོངས་སུ་
གསོལ། །དེང་ནས་སང་གི་ཉི་ཤར་བར། །སྲོག་གཅོད་རྐུ་དང་མི་ཚངས་
སྤྱོད། །རྫུན་དང་ཆང་དང་གླུ་གར་རྒྱན། །ཁྲི་སྟན་མཐོ་དང་ཕྱི་དྲོའི་ཟས། །
སྤངས་ཏེ་ཡན་ལག་བརྒྱད་པ་བསྲུང་། །ཉོན་མོངས་དགྲ་སྡེ་འཇོམས་པར་
ཤོག །ལན་གསུམ། དེ་ནས་མདུན་བསྐྱེད་གསལ་གདབ་པ་ནི། ཨོཾ་སྭ་བྷ་ཝ་ཤུདྡྷ་སརྦ་དྷརྨ
སྭ་བྷ་ཝ་ཤུདྡྷོཉ་ཧཾ། སྟོང་པའི་ངང་ལས་རི་བོ་ཏཱ་ལའི་ཞིང་། །འོད་སྣང་
དཀྱིལ་འཁོར་ཆུ་སྐྱེས་ཟླ་གདན་སྟེང་། །ཧཱིཝཡིག་ཡོངས་གྱུར་འཕགས་
པ་འཇིག་རྟེན་དབང་། །སྐུ་མདོག་དཀར་གསལ་མཉམ་པའི་སྟབས་ཀྱིས་
བཞེངས། །གཡས་པ་མཆོག་སྦྱིན་གཡོན་པ་པད་དཀར་འཆང༌། །དབུ་



སྐྲ་ཐོར་ཚུགས་ཟུར་ཕུད་ནོར་བུས་སྤྲས། །རི་དྭགས་ཀྲིཥྛའི་ཤུན་པས་
ནུ་མ་བཀབ། །ཀ་ཤིའི་ཤམ་ཐབས་སྟ་ཟུར་གཡོན་དུ་དཀྲིས། །ཞི་ཚུལ་
དགུ་ལྡན་སྙན་ཆ་གདུ་བུས་མཛེས། །བྱང་ཆུབ་སེམས་དཔའི་འོད་ཟེར་
ཀུན་ནས་འཕྲོ། །སངས་རྒྱས་བྱང་སེམས་རིག་འཛིན་དྲང་སྲོང་བསྐོར།།
དེ་ལྟར་གསལ་བའི་གནས་གསུམ་ཡིག་འབྲུ་ལས། །རང་འདྲའི་ཡེ་ཤེས་
སེམས་དཔའ་སྤྱན་དྲངས་བསྟིམ། །དེ་ནས་སྤྱན་འདྲེན་ནི། མ་ལུས་སེམས་ཅན་
ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་མི་བཟད་འཇོམས་
མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །བཅོམ་
ལྡན་འཁོར་བཅས་གནས་འདིར་གཤེགས་སུ་གསོལ། །མཆོད་པ་ནི། ཇི་སྙེད་
སུ་དག་སོགས་།བདག་གིས་བྱང་ཆུབ་ཕྱིར་བསྔོའོ། །མཎྜལ་རྒྱས་བསྡུས་ཅི་རིགས་
འབུལ། དེ་ནས་བྱང་སྡོམ་བླང་བ་ནི། རྫོགས་པའི་སངས་རྒྱས་གང་བཞུགས་དང་།།
གང་དག་འདས་དང་མ་བྱོན་པ། །དེ་དག་རྗེས་སུ་བདག་སློབ་ཅིང་། །
བྱང་ཆུབ་སྤྱད་པ་སྤྱོད་གྱུར་ཅིག །ཕ་རོལ་ཕྱིན་དྲུག་རྫོགས་བགྱིས་ནས། །
འགྲོ་དྲུག་སེམས་ཅན་མཐར་བགྱིད་ཤོག །ཅེས་ལན་གསུམ་བརྗོད་ཅིང་ཡི་གེ་དྲུག་མ་ལ་
འབད། ཐུན་མཚམས་སུ། རང་གི་སྤྱི་བོར་པད་ཟླའི་སྟེང་། །དགེ་སློང་དཔལ་
མོ་བྱོན་ནས་ནི། །ངོ་ཆེན་མཛད་པ་ལེགས་བསམ་སྟེ། །ཨོ་བླ་མ་འཇིག་
རྟེན་མགོན་པོ་ལ་ཕྱག་འཚལ་ལོ། །འཇིག་རྟེན་བླ་མ་སྲིད་པ་གསུམ་གྱིས་
བསྟོད་པ་པོ། །ལྷ་ཡི་གཙོ་བོ་བདུད་དང་ཚངས་པས་བསྟོད་པ་པོ། །


ཐུབ་པའི་རྒྱལ་མཆོག་བསྟོད་པས་གྲུབ་པར་མཛད་པ་པོ། །འཇིག་རྟེན་
གསུམ་གྱི་མགོན་པོ་མཆོག་ལ་ཕྱག་འཚལ་ལོ། །བདེ་གཤེགས་དཔག་
མེད་སྐུ་སྟེ་སྐུ་བཟང་འཛིན་པ་པོ། །བདེ་གཤེགས་སྣང་བ་མཐའ་ཡས་
དབུ་རྒྱན་འཛིན་པ་པོ། །ཕྱག་གཡས་མཆོག་སྦྱིན་ཡི་དྭགས་བཀྲེས་སྐོམ་
སེལ་བ་པོ། །ཕྱག་གཡོན་གསེར་གྱི་པདྨས་རྣམ་པར་བརྒྱན་པ་པོ། །དྲི་
ཞིམ་རལ་པའི་ཕྲེང་བ་དམར་སེར་འཁྱུག་པ་པོ། །ཞལ་རས་རྒྱས་པ་ཟླ་
བ་ལྟ་བུར་མཛེས་པ་པོ། །སྤྱན་གྱི་པདྨ་མཆོག་ཏུ་བཟང་ཞིང་ཡངས་པ་
པོ། །ཁ་བ་དུང་ལྟར་རྣམ་དཀར་དྲི་ངད་ལྡན་པ་པོ། །དྲི་མེད་འོད་ཆགས་མུ་
ཏིག་ཚོམ་བུ་འཛིན་པ་པོ། །མཛེས་པའི་འོད་ཟེར་སྐྱ་རེངས་དམར་པོས་
བརྒྱན་པ་པོ། །པདྨའི་མཚོ་ལྟར་ཕྱག་ནི་དངར་བར་བྱས་པ་པོ། །སྟོན་ཀའི་
སྤྲིན་གྱི་མདོག་དང་ལྡན་ཞིང་གཞོན་པ་པོ། །རིན་ཆེན་མང་པོས་དཔུང་པ་
གཉིས་ནི་བརྒྱན་པ་པོ། །ལོ་མའི་མཆོག་ལྟར་ཕྱག་མཐིལ་གཞོན་ཞིང་
འཇམ་པ་པོ། །རི་དྭགས་ལྤགས་པས་ནུ་མ་གཡོན་པ་བཀབ་པ་པོ། །
སྙན་ཆ་གདུ་བུས་སྒེག་ཅིང་རྒྱན་རྣམས་འཆང་བ་པོ། །དྲི་མ་མེད་པ་པདྨོའི་
མཆོག་ལ་གནས་པ་པོ། །ལྟེ་བའི་ངོས་ནི་པདྨའི་འདབ་ལྟར་འཇམ་པ་
པོ། །གསེར་གྱི་སྐ་རགས་མཆོག་ལ་ནོར་བུས་སྤྲས་པ་པོ། །སྟ་ཟུར་དཀྲིས་
པས་རས་བཟང་ཤམ་ཐབས་འཛིན་པ་པོ། །ཐུབ་པའི་མཁྱེན་མཆོག་
མཚོ་ཆེན་ཕ་རོལ་ཕྱིན་པ་པོ། །མཆོག་བརྙེས་བསོད་ནམས་མང་པོ་ཉེ་


བར་བསགས་པ་པོ། །རྟག་ཏུ་བདེ་བའི་འབྱུང་གནས་རྒ་ནད་སེལ་བ་པོ།།
གསུམ་མཐར་མཛད་ཅིང་མཁའ་སྤྱོད་སྤྱོད་པ་སྟོན་པ་པོ། །ལུས་ཅན་མཆོག་
སྟེ་བདུད་དཔུང་འཁྲུགས་ལས་རྒྱལ་བ་པོ། །གསེར་གྱི་རྐང་གདུབ་སྒྲ་
ཡིས་ཞབས་ཡིད་འོང་བ་པོ། །ཚངས་པའི་གནས་པ་བཞི་ཡིས་དབེན་
པར་མཛད་པ་པོ། །ངང་པའི་འགྲོས་འདྲ་གླང་ཆེན་དྲེགས་ལྟར་གཤེགས་
པ་པོ། །ཡོངས་རྫོགས་ཉེ་བར་བསགས་ཤིང་བསྟན་པའི་གཉེར་བ་པོ། །
འོ་མའི་མཚོ་དང་ཆུ་ཡི་མཚོ་ལས་སྒྲོལ་བ་པོ། །གང་ཞིག་ཐོ་རངས་ལངས་
ནས་རྟག་ཏུ་གུས་པ་ཡིས། །སྤྱན་རས་གཟིགས་ཀྱི་དབང་པོ་ཡིད་ལ་
སེམས་བྱེད་ཅིང་། །བསྟོད་པའི་མཆོག་འདི་དག་གིས་གསལ་བར་བསྟོད་
བྱེད་ན། །དེ་ནི་སྐྱེས་པའམ་ནི་བུད་མེད་ཡིན་ཀྱང་རུང་། །སྐྱེ་བ་འདི་
དང་མ་འོངས་སྐྱེ་བ་ཐམས་ཅད་དུ། །འཇིག་རྟེན་འཇིག་རྟེན་ལས་འདས་
དགོས་པ་ཀུན་འགྲུབ་འགྱུར། །ཞེས་པའི་བསྟོད་པ་ཉེར་གཅིག་བྱ། དེ་ནས་གསོལ་བ་གདབ་པ་
ནི། འཕགས་པ་སྤྱན་རས་གཟིགས་དབང་དང༌། །ཕྱོགས་བཅུའི་
རྒྱལ་བ་སྲས་བཅས་ཀུན། །དེང་འདིར་བདག་ལ་དགོངས་སུ་གསོལ།།
ཕན་བདེའི་འབྱུང་གནས་བདེ་གཤེགས་ཀྱི། །བསྟན་པ་དར་ཞིང་རྒྱས་
པ་དང༌། །བསྟན་པའི་རྩ་ལག་བཤེས་གཉེན་རྣམས། །སྐུ་ཚེ་རིང་
ཞིང་འགྲོ་དོན་འཕེལ། །མཐའ་ཡས་སྐྱེ་དགུ་མ་ལུས་ཀུན། །བདེ་ཞིང་
དམ་པའི་ཆོས་ལ་སྤྱོད། །བྱམས་དང་སྙིང་རྗེའི་སེམས་འབྱོངས་ཤིང་། །ཞི་


ལྷག་ཟུང་འབྲེལ་ཏིང་འཛིན་དང་། །ཇི་ལྟ་ཇི་སྙེད་ཤེས་རབ་ཆེ། །རྒྱུད་
ལ་སྐྱེ་བར་བྱིན་གྱིས་རློབས། །ལྟུང་བཤགས་དང་། བཟང་སྤྱོད་ལ་སོགས་པའི་བཤགས་བསྔོ་
སྨོན་ལམ་བྱའོ། །ཞེས་པའང་རྒྱལ་བའི་མྱུ་གུ་མཁྱེན་བརྩེའི་ལྷས་སོ།། །།
༄༅། །ཐུགས་རྗེ་ཆེན་པོའི་གཟུངས་རིང་ནི། ན་མོ་རཏྣ་ཏྲ་ཡཱ་ཡ། ན་མཿཨཱརྱ་ཛྙཱ་ན་སཱ་
ག་ར་བེ་རོ་ཙ་ན་བྱུ་ཧ་རཱ་ཛ་ཡ། ཏ་ཐཱ་གཱ་ཏཱཡ། ཨདྷ་ཏེ་སམྱཀཾ་བུདྡྷ་ཡ། ན་
མསརྦ་ཏ་ཐཱ་ག་ཏེ་བྷུ ཨདྷཏ་སམྱཀཾ་བུདྡྷེ་བྷྱ ན་མཿཨཱརྱ་ཨ་བ་ལོ་ཀི་
ཏེ་ཤྭ་རཱ་ཡ། བོ་དྷི་ས་ཏྭཱ་ཡ། མ་ཧཱ་ས་ཏྭཱ་ཡ། མ་ཧཱ་ཀ་རུ་ཎི་ཀཱ་ཡ། ཏདྱ་ཐཱ།
ཨོཾ་དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཨིཊྚེ་ཝཊྚེ། ཙ་ལེ་ཙ་ལེ། པྲ་ཙ་
ལེ་པྲ་ཙ་ལེ། ཀུ་སུ་མེ་ཀུ་སུ་མ་ཝཱ་རེ། ཨི་ལི་མི་ལི་ཙི་ཏི་ཛྭ་ལ་མ་པ་ན་ཡེ་སྭཱ་ཧཱ།
༈ ཚུལ་ཁྲིམས་རྣམ་དག་གི་གཟུངས་ནི། ཨོཾ་ཨ་མོ་གྷ་ཤཱི་ལ། སཾ་བྷ་ར་སཾ་བྷ་ར། བྷ་ར་
བྷ་ར། མ་ཧཱ་ཤུདྡྷ་ས་ཏཱ། པདྨ་བི་བྷུ་ཥི་ཏ་བྷུ་ཛ། དྷ་ར་དྷ་ར། ས་མནྟ་ཨ་
ཝ་ལོ་ཀི་ཏེ་ཧཱུྃ་ཕཊ་སྭཱ་ཧཱ། ཞེས་ཚུལ་ཁྲིམས་རྣམས་དག་གི་གཟུངས་འདི་ལན་ཉེར་གཅིག་བཟླས་
པས་ཚུལ་ཁྲིམས་སྔར་ཉམས་པ་རྣམས་སོས་ཤིང༌། ཕྱིན་ཆད་ཚུལ་ཁྲིམས་རྣམ་པར་དག་པ་དང་། ཚུལ་ཁྲིམས་ཀྱི་
ཕུང་པོ་འཕེལ་ཞིང་ཡོངས་སུ་རྫོགས་པ་སོགས་ཕན་ཡོན་དཔག་ཏུ་མེད་པར་གསུངས་སོ། །


༈ སངས་རྒྱས་འོད་དཔག་མེད་ལ་ཕྱག་འཚལ་ལོ། །ཨོ་རྒྱན་པདྨ་
འབྱུང་གནས་ལ་གསོལ་བ་འདེབས། །འཕགས་མཆོག་སྤྱན་རས་གཟིགས་
ཀྱིས་ལམ་སྣ་དྲོངས། །རྒྱལ་སྲས་མཐུ་ཆེན་ཐོབ་ཀྱིས་བར་ཆད་སོལ། །
དྲིན་ཆེན་རྩ་བརྒྱུད་བླ་མས་ཐུགས་རྗེས་ཟུང་། །ལས་ངན་སྡིག་སྒྲིབ་དག་
པར་བྱིན་གྱིས་རློབས། །གནད་གཅོད་སྡུག་བསྔལ་ཞི་བར་བྱིན་གྱིས་
རློབས། །བདག་གཞན་འདི་ནས་ཚེ་འཕོས་གྱུར་མ་ཐག །སྐད་ཅིག་ལག་
པ་བརྐྱང་བསྐུམ་ཡུད་ཙམ་གྱིས། །བདེ་བ་ཅན་དུ་སྐྱེ་བར་བྱིན་གྱིས་རློབས།།
རྒྱལ་བའི་སྲས་མཆོག་དམ་པར་བྱིན་གྱིས་རློབས། །ཁམས་གསུམ་སེམས་
ཅན་བདག་གིས་འདྲེན་པར་ཤོག །ཅེས་པའང་ལས་རབ་རྩལ་གྱིས་སོ། །


བཀའ་བ་སྒོ་བ་ནི།
ཧཱིཧཱུྃ༔ ང་ནི་ཁྲོ་རྒྱལ་རྟ་མགྲིན་ཏེ། །རྟ་སྐད་རྔམས་སྒྲོགས་བར་ཆད་སེལ།།
སྐུ་ཡི་འོད་ཟེར་མཚོན་ཆའི་གུར། །མེ་རི་འབར་བའི་ཕྱོགས་མཚམས་གཅོད།།
མ་རྟོགས་འཁྲུལ་བའི་སེམས་ཅན་རྣམས། །རྣམ་རྟོག་མ་རིག་བག་ཆགས་ཀྱིས།།
ལྷ་དང་འདྲེ་བགེགས་གཉིས་སྣང་ཡང་། །རྣམ་པར་རྟོགས་པ་བགེགས་ཡིན་ཕྱིར།།
འདྲེ་བགེགས་རང་གི་སེམས་ལས་བྱུང་། །སེམས་ཉིད་ཡེ་ནས་ཆོས་སྐུ་ལ། །བགེགས་
དང་བར་ཆད་ག་ལ་ཡོད། །ཐམས་ཅད་རང་གྲོལ་ཆོས་སྐུའི་མཚམས། །འདི་ལ་སུ་
ཡང་འདའ་མ་བྱེད།། ཧཱིཧཱུྃ༔ གནོད་བྱེད་འབྱུང་པོའི་ཐམས་ཅད་མཱ་ར་ཡ་ཕཊ༔
ཧཱུྃབཞི་དང་དྲག་སྔགས་སོགས་ཀྱི་མཐར། ཞེས་བརྗོད་པས་གནོད་བྱེད་བགེགས་དང་ལོག་པར་
འདྲེན་པ་ཐམས་ཅད་ཕྱིར་བསྐྲད་འོད་ཟེར་ཁྲོ་ཚོགས་དང་བཅས་པ་ཐམས་ཅད་
ཚུར་འདུས་བསྲུང་བའི་གུར་དུ་གྱུར། བཛྲ་རཀྵ་རཀྵ ཧཱུྃ རྒྱལ་བ་སྲས་བཅས་
བདེན་པའི་བྱིན་བརླབས་དང་། །ཡི་དམ་རྩ་བ་རྡོ་རྗེ་རྣམ་འཇོམས་ཀྱི། །འགྲོ་བ་
འདི་ལ་བདག་གི་བསྲུང་ཟིན་གྱིས། །འདི་ལ་སུས་ཀྱང་གནོད་པ་མ་བྱེད་ཅིག།
བཀྲ་ཤིས་ཅི་རིགས་བརྗོད་དོ། །མངྒ་ལཾ། དགེའོ།། །།


བཀའ་བསྒོ་བྱེད་ཚུལ་ཁྲག་འཐུང་རོལ་བའི་གད་རྒྱང་
ཞེས་བྱ་བ་བཞུགས་སོ། །
མ་རུང་བདུད་སྡེའི་ཀླད་འགེམས་ཁྲག་འཐུང་དཔལ། །གཅིག་ཏུ་དཔའ་བའི་འཇིགས་མཛད་ཧེ་རུ་ཀ །དཀྱིལ་
འཁོར་རྒྱ་མཚོའི་ཁྱབ་བདག་བླ་མ་རུ། །བདེ་ཆེན་གར་གྱི་རོལ་བ་དེ་ལ་འདུད། །དེ་ཡང་འདིར་མ་རུང་བ་འབྱུང་
པོ་རྣམས་ལ་བདེན་པའི་བཀའ་བསྒོ་བ་ལ། ཐོག་མར་རང་ཉིད་ལྷར་གསལ་ནས་ཆེ་བ་བསྐྱེད་པ་དང་། བདེན་པ་
གསོལ་ནས་བགེགས་བསྐྲད་པ་དངོས་དང་། རྗེས་ལ་བསྒྲུབ་བྱའི་ཕུང་ཁམས་ལྷ་རུ་སྦྱངས་ནས་བྱིན་གྱིས་བརླབ་
པ་སྟེ་གསུམ་ལས། དང་པོ་ནི། ཨོཾ་རུ་ལུ་རུ་ལུ་ཧཱུྃ་བྷོ་ཧཱུཾ། ཞེས་བརྗོད་པས། རང་ཉིད་སྐད་ཅིག་
གིས་དཔལ་ཆེན་པོ་བཛྲ་ཧེ་རུ་ཀ་སྐུ་མདོག་མཐིང་ནག་ཞལ་གསུམ་ཕྱག་དྲུག་པ།
གར་གྱི་ཉམས་དགུས་བརྗིད་ཅིང་། དུར་ཁྲོད་རོལ་བའི་ཆས་ཀྱིས་བརྒྱན་ཏེ་ཡེ་ཤེས་
ཀྱི་མེ་དཔུང་འབར་བའི་ཀློང་ནས་གདུག་པ་ཅན་རྣམས་ཟིལ་གྱིས་གནོན་པའི་
ཚུལ་གྱིས་བཞུགས་པ་གཅིག་ཏུ་གྱུར་བར་བསམ་ལ། ཧཱུཾ་ཧཱུཾ་ཧཱུཾ། ང་ནི་ཡེ་ནས་ཁྲོ་
བོའི་རྒྱལ། །ཆོས་ཉིད་ངང་གིས་ཁྲོས་པས་ན། །རྣམ་རྟོག་རྒྱུ་བའི་གནས་མེད་པས།།
མཚན་འཛིན་ཆོས་སྐུའི་ཀློང་དུ་དེངས།། ཧཱུྃ་ཧཱུྃ་ཧཱུྃ། ང་ནི་ཡེ་ཤེས་རོལ་བའི་སྐུ།།
ཐུགས་རྗེ་ཤུགས་ཀྱིས་ཁྲོས་པས་ན། །ལོག་རྟོག་རྒྱུ་བའི་གནས་མེད་པས། །མ་དག་
སྣང་ཞེན་ལོངས་སྐུར་དེངས།། ཧཱུཾ་ཧཱུཾ་ཧཱུཾ། ང་ནི་འཇིགས་བྱེད་ཧེ་རུ་ཀ །ཕྲིན་ལས་
ཕྱག་རྒྱུར་ཁྲོས་པས་ན། །འདྲེ་གདོན་རྒྱུ་བའི་གནས་མེད་པས། །བགེགས་ཚོགས་
སྤྲུལ་སྐུའི་ངང་དུ་དེངས།། ཧཱུཾ་ཧཱུཾ་ཧཱུཾ། སྤྱི་དཔལ་ཆེན་པོའི་བཀའ་བྱུང་བས། །གནོད་
བྱེད་ལོག་འདྲེན་འབྱུང་པོ་རྣམས། །འབར་བའི་གནས་འདིར་མ་སྡོད་ཅིག །ཁྱོད་
ལ་བསྡིགས་པར་འགྱུར་ཏ་རེ། །ཞེས་བརྗོད་ཅིང་དོན་ལ་བསམ། གཉིས་པ་དངོས་གཞི་ལ་གཉིས་ལས།


དང་པོ་བདེན་པ་གསོལ་བ་ནི། ན་མོ་རྫོགས་པའི་སངས་རྒྱས་བཅོམ་ལྡན་འདས་རྐང་གཉིས་
རྣམས་ཀྱི་མཆོག་ཏུ་གྱུར་བའི་བདེན་པ་དང་། དམ་པའི་ཆོས་ཞི་བ་འདོད་ཆགས་
དང་བྲལ་བའི་བདེན་པ་དང་། འཕགས་པའི་དགེ་འདུན་གྱི་ཚོགས་རྣམས་ཀྱི་
མཆོག་ཏུ་གྱུར་པའི་བདེན་པ་དང་། ཆོས་ཉིད་རང་བཞིན་གྱི་རྣམ་པར་དག་པའི་
བདེན་པ་དང་། ཆོས་ཅན་རྒྱུ་འབྲས་བསླུ་བ་མེད་པའི་བདེན་པ་སྟེ། བདེན་པ་འདི་
དག་ངེས་པར་བདེན་པས་ན། བདེན་པ་དང་བདེན་པའི་ཚིག་གང་གིས་བསྲུང་
བྱ་སྦྱིན་པའི་བདག་པོ་ཆེ་གེ་མོ་འདི་ལ་དང་པོ་ནད་ཀྱིས་སྣ་འདྲེན་པ། །བར་དུ་ནད་
ཀྱིས་གཞི་བཅའ་བ། ཐ་མ་ནད་ལ་མི་ཕན་པར་བྱེད་པའི། སྟེང་གདོན་གཟའ་དང་
རྒྱུ་སྐར། འོག་གདོན་ཀླུ་དང་ས་བདག བར་གདོན་བཙན་དང་རྒྱལ་པོ། འཕྲལ་
གདོན་ཟ་འདྲེ་ཤི་གཤེད་ལ་སོགས། བགེགས་རིགས་སྟོང་ཕྲག་བརྒྱད་ཅུ། གདོན་
རིགས་ཉི་ཁྲི་ཆིག་སྟོང་དུ་གཏོགས་པའི་བགེགས་གདོན་གྱི་རིགས་སུ་གྱུར་པ་
ཐམས་ཅད་འདིར་མ་གནས་པར་གཞན་དུ་འགྲོ་བར་གྱིས་ཤིག ཅེས་ལན་གསུམ་སོགས་
བརྗོད་པར་བྱའོ། །གཉིས་པ་བགེགས་བསྐྲད་དངོས་ནི་སྔགས་བརྗོད་གུ་གུལ་གྱིས་བདུག་ཅིང་ཡུངས་དཀར་
གྱི་ས་བྲབ་བཞིན་རོལ་མོ་ཚམས་རྔམས་དང་བཅས་ཏེ་ལྟ་བསྒོམ་གྱི་གདེངས་བསྐྱེད་ནས། གང་དག་མི་
འགྲོ་བ་དེ་དག་ཐམས་ཅད་བདག་ཉིད་དཔལ་ཆེན་པོ་ཡབ་ཡུམ་གྱི་སྦྱོར་མཚམས་
ནས་བྱང་ཆུབ་ཀྱི་སེམས་ཁྲོ་བོ་འཆོལ་བའི་སྤྲིན་དུ་འཕྲོས་པས་སྐད་ཅིག་ཉིད་ལ་
རྡུལ་དུ་བརླག་པར་འགྱུར་ཏ་རེ། ཨོཾ་མ་ཧཱ་ཤྲཱི་ཧེ་རུ་ཀ་མ་ཧཱ་ཙཎྜ་སརྦ་དུཥཱན་ཏ་ཀ་
ཧ་ན་པ་ཙ་ཧཱུྃ་ཧཱུྃ་ཧཱུྃ་ཕཊ༔ ཨོཾ་མ་ཧཱ་བཛྲ་དྷ་ར་མ་ཧཱ་ཀྲོ་དྷི་ཛྭ་ལ་ནི་ཧཱུྃ་ཕཊ༔ ཅེས་བརྗོད་
པས་དཔལ་ཆེན་པོ་ཡབ་ཡུམ་དབུ་ཕྱག་གྲངས་མེད་པར་སྤྲུལ་ལ། ཧཱུྃ་ཧཱུྃ་ཧཱུྃ། བི་ཤཱ་བཛྲ་ཀྲོ་དྷ་ཛྭ་ལ་


མཎྜལ་ཕཊ་ཕཊ་ཕཊ། ཧ་ལ་ཧ་ལ་ཧ་ལ་ཧཱུྃ། ཞེས་སྦྱོར་མཚམས་ནས་ཁྲོ་བོའི་སྤྲིན་སྤྲོ། ཧཱུཾ་ཧཱུཾ་
ཧཱུྃ༔ ཧ་ཧ་ཧ་ཁཱ་ཧི་ཁཱ་ཧི་ཁཱ་ཧི། ཞེས་ཁྲོ་བོའི་ཚོགས་ཀྱིས་བགེགས་རྣམས་བསྒྲལ་ནས་གསོལ་བར་བསམ།
ཧཱུྃ་ཧཱུྃ་ཧཱུྃ། བློ་ཨེ་ཨཱ་རལ་ལི་ཛཛཿ ཿཞེས་པས་བགེགས་གྱི་འཁོར་རྣམས་ཀྱང་བསྡུས་ནས་སྔགས་འོག་
མ་རྣམས་ཀྱིས་བསྒྲལ་བ་དང་དབང་དུ་བྱས་པར་བསམ། ཨོཾ་སུཾ་བྷ་ནི་༴ ཧཱུྃ་བཞིའི་སྔགས་དང་། ཨོཾ་བཛྲ་
མ་ཧཱ་ཀྲོ་དྷི་པདྨ་ཀྲོ་དྷི་ཤྭ་རི་བཛྲ་ཀཱི་ལི་ཀཱི་ལ་ཡ་མ་ཧཱ་ཡཀྵ་ཀ་ལ་རུས་པ་ཀརྨ་རཾ་རཾ་
ཛྭ་ལ་རཾ་རཾ་གནོད་བྱེད་དགྲ་བགེགས་ཐམས་ཅད་སརྦ་ཤ་ཅུ་མ་ར་ཡ་ཧཱུྃ་ཕཊ ཅེས་
དྲགས་སྔགས་སྔ་མ་དང་གཞན་ཡང་དྲག་སྔགས་གང་འོས་རིགས་གང་ཤེས་བརྗོད་མཐར་སྟོང་ཉིད་ངང་ནས།
ཧཱུྃ་ཧཱུྃ་ཧཱུྃ གང་མང་བརྗོད་ཅིང་མཐར། བགེགས་ཚོགས་ལོག་པར་འདྲེན་པ་ཐམས་ཅད་
ཕྱིར་བསྐད། ཁྲོ་བོའི་ཚོགས་ཐམས་ཅད་ཚུལ་འདུས་ནས་བསྲུང་བྱའི་ལུས་ལ་ཐིམ་
པས་ལུས་ཐམས་ཅད་རྡོ་རྗེའི་རང་བཞིན་དུ་གྱུར་བའི་གནས་བཅུར་ཁྲོ་བོ་བཅུ་དང་
ཕྱི་རོལ་ཕྱག་རྒྱ་ལྔའི་གོ་ཆ་ཡེ་ཤེས་ཀྱི་མེ་འབར་བས་ཡོངས་སུ་བཅིངས་བས་ཅིས་
ཀྱང་མི་ཆོད་མི་ཤིགས་པའི་བདག་ཉིད་ཅན་དུ་གྱུར། བར་བསམ་ལ། གསུམ་པ་ལའང་
གཉིས་ལས། དང་པོ་བསྒྲུབ་བྱའི་ཕུང་ཁམས་ལྷ་སྣང་དུ་སྦྱང་བ་ནི། དེ་ལྟར་གྱུར་བའི་བསྲུང་བྱའི་ཕུང་ཁམས་སྐྱེ་
མཆེད་མཐའ་དག་ཕུང་པོ་ལྔར་བསྡུས་ཏེ་དེ་ཉིད་དག་འབྲས་གནས་འགྱུར་གྱི་ཁྲོ་བོ་ལྔར་གསལ་ནས་དེ་དག་རྟེན་
པའི་ཕྱིར་སྔགས་བཟླ་བ་ནི། ཨོཾ་རུ་ལུ་རུ་ལུ་ཧཱུྃ་བྷོ་ཧཱུྃ༔ ཞེས་རྣམ་པར་ཤེས་པའི་ཕུང་པོ་གནས་འགྱུར་བ་
ཡང་དག་གིའོ། །ཨོཾ་ཨ་ཀྲོ་དྷ་ཡ་མཱནྟ་ཀ་ཧ་ན་མ་ཐ་བྷཉྫ་ཧཱུྃ་ཕཊ༔ གཟུགས་ཕུང་གནས་
འགྱུར་བ་གཤིན་རྗེ་གཤེད་ཀྱིའོ།། ཨོ་པདྨནྟ་ཀྲྀ་ཏ་མ་ཧཱ་ཀྲོ་དྷ་ཧྱ་གྲི་ཝ་ཧུ་ལུ་ཧུ་ལུ་ཧཱུྃ་ཕཊ༔
འདུ་ཤེས་གནས་འགྱུར་བ་རྟ་མགྲིན་གྱིའོ། །ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷན་ཁཾ་ཧཱུྃ་ཕཊ༔
འདུ་བྱེད་གནས་འགྱུར་བ་རྡོ་རྗེ་ཕུར་བའོ།། ཨོཾ་ཨཱཧཱུྃ་སརྦ་པཉྩ་ཨ་མྲྀ་ཏ་ཀུན་ལཱི་ཧཱན་ཧ་ན་


ཧཱུྃ་ཕཊ། ཚོར་ཕུང་གནས་འགྱུར་བ་བདུད་རྩི་འཁྱིལ་བའོ། །དེ་དག་སོ་སོར་བདུན་རེ་ཙམ་བཟླས་ནས་མཐར།
ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཞེས་པས་བརྟན་པར་བྱའོ།། ༈ གཉིས་པ་བྱིན་གྱིས་བརླབ་པ་ནི།
གོང་དུ་བཟླས་པའི་སྔགས་ཀྱི་ཕྲེང་བ་ཕྱག་མཚན་ལ་བསྔགས་ཏེ་བསྲུང་བྱའི་སྤྱིར་བོར་བཞག་ནས། ཨོཾ་ཨཱཧཱུྃ
ཆོས་སྐུ་ཀུན་ཏུ་བཟང་པོ། ལོངས་སྐུ་རྒྱལ་བ་རིག་ལྔ། སྤྲུལ་སྐུ་ཤཱཀྱ་ཐུབ་པ།
རྒྱལ་སྲས་རིགས་གསུམ་མགོན་པོ། རིགས་ཅན་དྲྭ་མ་རྣམ་ལྔ། ཆོས་རྒྱལ་ལུང་
བསྟན་རྡོ་རྗེ། རིག་འཛིན་དགའ་རབ་རྡོ་རྗེ། ཐུགས་སྲས་པཎ་ཆེན་ཉེར་ལྔ།
གྲུབ་པའི་རིག་འཛིན་རྣམ་བརྒྱད། ཨོ་རྒྱན་པདྨ་འབྱུང་གནས། མཁན་ཆེན་བྱང་
ཆུབ་སེམས་དཔའ། ཆོས་རྒྱལ་མེས་དབོན་རྣམ་གསུམ། སྐལ་ལྡན་སྙིང་གི་བུ་དགུ་
མཁས་མཆོག་ཀ་ཅོག་ཞང་གསུམ། རོང་ཟོམ་ཆོས་ཀྱི་བཟང་པོ། ཀུན་མཁྱེན་དྲི་མེད་
འོད་ཟེར། ཆོས་རྒྱལ་གཏེར་བདག་གླིང་པ། ཀློང་ཆེན་ནམ་མཁའི་རྣལ་འབྱོར།
འཇིགས་མེད་ཕྲིན་ལས་འོད་ཟེར། མི་འགྱུར་ནམ་མཁའི་རྡོ་རྗེ། རྒྱལ་སྲས་གཞན་
ཕན་མཐའ་ཡས། འཇིགས་མེད་ཆོས་ཀྱི་དབང་པོ། འཁོར་ལོའི་མགོན་པོ་རྩ་བའི་
བླ་མ་སོགས་སྔ་འགྱུར་རྒྱལ་བའི་བསྟན་པ་རིན་པོ་ཆེ་འཛིན་སྐྱོང་སྤེལ་གསུམ་བྱེད་
པའི་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་ཐུགས་
བརྩེ་བ་ཆེན་པོས་ཉེ་བར་དགོངས་ཏེ་བསྲུང་བྱ་ཆེ་གེ་མོ་སྦྱིན་པའི་བདག་པོ་འདིའི་
ལུས་ལ་སྐུ་ཡི་སྒོ་ནས་བྱིན་གྱིས་རླབས་པར་མཛད་དུ་གསོལ། ངག་ལ་གསུང་གི་
སྒོ་ནས་བྱིན་གྱིས་རླབས་པར་མཛད་དུ་གསོལ། ཡིད་ལ་ཐུགས་ཀྱི་སྒོ་ནས་བྱིན་
གྱིས་རླབས་པར་མཛད་དུ་གསོལ། འདུག་ས་འདི་རུ་བྱིན་གྱིས་རླབས་པར་མཛད་
དུ་གསོལ། མྱུར་བ་ཉིད་དུ་བྱིན་གྱིས་རླབས་པར་མཛད་དུ་གསོལ། སྐད་ཅིག་


ཉིད་དུ་བྱིན་གྱིས་རླབས་པར་མཛད་དུ་གསོལ། ཞེས་བརྒྱུད་པའི་གསོལ་འདེབས་ལན་གསུམ་གྱི་
མཐར། ཨོཾ་ཨཱཧཱུྃ སརྦ་མ་ཧཱ་གུ་རུ་ཀཱ་ཡ་བཀྲ་ཤིས་པའི་མེ་ཏོག་གི་ཆར་ཝཱ་ཀྵ་ཙིཏྟ་སིདྡྷི་ཕ་ལ་
ཧཱུཾ། ཞེས་བརྗོད་ནས། སླར་ཡང་རྩ་བརྒྱུད་ཀྱི་བླ་མ་ཐམས་ཅད་སྟེང་གི་ནམ་
མཁར་བྱོན་ནས་བཀྲ་ཤིས་པའི་མེ་ཏོག་གི་ཆར་ཆེན་པོ་འབེབས་པ་བཞིན་དུ་
བསྲུང་བྱ་ལ་ཐིམ་པར་མོས་པ་དང་བཅས་ནས། ཨོཾ་ཡེ་དྷརྨསོགས། སྟོན་པ་སངས་
རྒྱས༴ ཀུན་བཟང་རྡོར་སེམས འོག་མིན་ཆོས་ཀྱི༴ རྒྱལ་བ་སྲས་བཅས༔ བགེགས་
རིག་སྟོང་ཕྲག༤ ལོ་བརྒྱ་ཐུབ་ཅིང་སོགས། བཀྲ་ཤིས་ཅི་རིགས་བརྗོད་པར་བྱའོ།།
། འདིར་སྨྲས་པ། བགེགས་ཆེན་འདུལ་བའི་ཐབས་ཚུལ་གྲངས་མང་ཞིང་། །རྒྱལ་བའི་ཕྲིན་ལས་སྒྲུབ་
པའང་ཆེ་མང་མོད། །ཚུལ་དེ་མཐོང་བཞིན་བདག་གིས་འདིར་བཤད་བྱ། །བསྟན་བཅོས་གང་ཟག་དང་བཅས་
སྒོར་རྒྱུག་ཙམ། །འོན་ཏེ་བསྟན་གཞུང་སྤྱི་ལ་ཕན་ཆུང་ཡང་། །བསྐུལ་བ་པོ་ཡི་རེ་སྐོང་ལྷག་བསམ་གྱིས། །འདི་
བྲིས་དགེ་བས་ཉིན་མོར་བྱེད་པའི་གཟིས། །གནོད་བྱེད་གདུག་པའི་ཁྲི་མུན་སེལ་བར་ཤོག །ཅེས་བཀའ་བསྒོ་
བྱེད་ཚུལ་ཁྲག་འཐུང་རོལ་བའི་གད་རྒྱངས་ཞེས་བྱ་བ་འདི་ནི་སྡོམ་བརྩོན་རྣལ་འབྱོར་བ་མཐུ་སྟོབས་རྡོ་རྗེ་ནས་ལྷ་
རྫས་དང་བཅས་ཇི་ལྟར་བསྐུལ་བའི་རེ་བ་སྐོང་ཕྱིར། མདོ་ཁམས་ཀྱི་བཙུན་པ་༧རྒྱལ་སྲས་གཞན་ཕན་མཐའ་
ཡས་འོད་ཟེར་དུ་འབོད་པས། ༧ ཟབ་གཏེར་དུ་མའི་འབྱུང་གནས་བོད་ཀྱི་རི་བོ་རྩེ་ལྔར་གྲགས་པ་དག་ལུང་ཁྲ་
མོ་ནས་སྤེལ་བ་འདིས་ཀྱང་རྒྱལ་འགོང་དམ་སྲིའི་ཚོགས་མ་ལུས་པ་རྣམས་ཅིག་ཆར་དུ་འཛོམས་ནུས་པར་གྱུར་
ཅིག། །།


༄༅། །རྡོ་རྗེ་རྣམ་པར་འཇོམས་པའི་གཟུངས་བཞུགས་སོ།། རྒྱ་གར་སྐད་དུ།
བཛྲ་བི་དཱ་ར་ཎ་ནཱ་མ་དྷ་ར་ཎི། བོད་སྐད་དུ། རྡོ་རྗེ་རྣམ་པར་འཇོམས་པ་ཞེས་བྱ་
བའི་གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་
འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྡོ་
རྗེ་ལ་བཞུགས་ཏེ། སངས་རྒྱས་ཀྱི་མཐུས་ལག་ན་རྡོ་རྗེའི་ལུས་ཐམས་ཅད་རྡོ་
རྗེར་བྱིན་གྱིས་བརླབས་ནས། རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་སོ།།
དེ་ནས་ལག་ན་རྡོ་རྗེས་སངས་རྒྱས་ཀྱི་མཐུ་དང་། སངས་རྒྱས་ཐམས་ཅད་ཀྱི་བྱིན་
གྱིས་བརླབས་དང་། བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་
ཀྱིས། རྡོ་རྗེ་ཁྲོ་བོ་ལས་བྱུང་བ། རྡོ་རྗེའི་སྙིང་པོ་རབ་ཏུ་སྨྲས་ཏེ། མི་ཆོད་པ།
མི་ཤིགས་པ། བདེན་པ། སྲ་བ། བརྟན་པ། ཐམས་ཅད་དུ་ཐོགས་པ་མེད་པ།
ཐམས་ཅད་དུ་མ་ཕམ་པ། སེམས་ཅན་ཐམས་ཅད་སྐྲག་པར་བྱེད་པ། སེམས་
ཅན་ཐམས་ཅད་འཇིལ་པར་བྱེད་པ། རིགས་སྔགས་ཐམས་ཅད་གཅོད་པར་བྱེད་
པ། རིགས་སྔགས་ཐམས་ཅད་གནོན་པར་བྱེད་པ། ལས་ཐམས་ཅད་འཇོམས་
པར་བྱེད་པ། གཞན་གྱི་ལས་ཐམས་ཅད་འཇིག་པར་བྱེད་པ། གདོན་ཐམས་
ཅད་རླག་པར་བྱེད་པ། གདོན་ཐམས་ཅད་ལས་ཐར་བར་བྱེད་པ། འབྱུང་པོ་
ཐམས་ཅད་འགུགས་པར་བྱེད་པ། རིགས་སྔགས་ཀྱི་ལས་ཐམས་ཅད་བྱེད་དུ་
འཇུག་པ། མ་གྲུབ་པ་རྣམས་གྲུབ་པར་བྱེད་པ། གྲུབ་པ་རྣམས་ཆུད་མི་ཟ་བར་
བྱེད་པ། འདོད་པ་ཐམས་ཅད་རབ་ཏུ་སྦྱིན་པ། སེམས་ཅན་ཐམས་ཅད་སྲུང་བ།


ཞི་བ། རྒྱས་པ། སེམས་ཅན་ཐམས་ཅད་རེངས་པར་བྱེད་པ། རྨུགས་པར་བྱེད་
པའི་གསང་སྔགས་ཀྱི་མཐུ་ཆེན་པོ་འདི། སངས་རྒྱས་ཀྱི་མཐུས་ལག་ན་རྡོ་རྗེས་
རབ་ཏུ་སྨྲས་སོ། །ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་
པ་ཏ་ཡེ། ཏདྱ་ཐཱ། ཨོཾ་ཏུ་ཊ་ཏུ་ཊ། ཏྲོ་ཊ་ཡ་ཏྲོ་ཊ་ཡ། སྤུ་ཊ་སྤུ་ཊ། སྤོ་ཊ་ཡ་སྤོ་ཊ་
ཡ། གྷཎཱ་གྷཎྞ། གྷཎཱ་པ་ཡ་གྷཎཱ་པ་ཡ། སརྦ་ས་ཏྭཱ་ནི། བོ་དྷ་ཡ་བོ་དྷ་ཡ། སཾ་བོ་
དྷ་ཡ་སཾ་བོ་དྷ་ཡ། བློ་མ་བྷ་མ། སཾ་བྷཱ་མ་ཡ་སཾ་བྷཱ་མ་ཡ། སརྦ་བྷཱུ་ཏཱ་ནི། ཀུཊྚ་
ཀུཊྚ། སཾ་ཀུཊྚ་ཡ་སཾ་ཀུཊྚ་ཡ། སརྦ་ཤ་ཏུན་ནཾ། གྷ་ཊ་གྷ་ཊ། སཾ་གྷ་ཊ་ཡ་སཾ་གྷ་ཊ་
ཡ། སརྦ་བིདྡྷཾ་བཛྲ་བཛྲ། སྤོ་ཊ་ཡ་བཛྲ་བཛྲ། ཀ་ཊ་བཛྲ་བཛྲ། མ་ཊ་བཛྲ་བཛྲ།
མ་ཐ་བཛྲ་བཛྲ། ཨཊྚ་ཧཱ་ས་ནཱི་ལ་བཛྲ་སུ་བཛྲ་ཡ་སྭཱ་ཧཱ། ཧེ་ཕུལླ་ནི་རུ་ཕུལླ། གྲོ་
ཏྣ་ཀུལླ། མི་ལི་ཙིལླ། ཀུ་རུ་ཀུལླཱ། བཛྲ་བི་ཛ་ཡཱ་ཡ་སྭཱ་ཧཱ། ཀཱི་ལི་ཀཱི་ལཱ་ཡ་སྭཱ་ཧཱ།
ཀ་ཊ་ཀ་ཊ། མ་ཊ་མ་ཊ། ར་ཊ་ར་ཊ། མོ་ཊ་ན་པྲ་མོ་ཊ་ནཱ་ཡ་སྭཱ་ཧཱ། ཙ་ར་ནི་ཙ་ར།
ཧ་ར་ཧ་ར། ས་ར་ས་ར། མཱ་ར་ཡ། བཛྲ་བི་དཱ་ར་ཎ་ཡ་སྭཱ་ཧཱ། ཙྪིནྡ་ཙྪིནྡ། བྷིནྡ་
བྷིནྡ། མ་ཧཱ་ཀཱི་ལི་ཀཱི་ལཱ་ཡ་སྭཱ་ཧཱ། བན་བན། ཀྲོ་དྷ་བཛྲ་ཀཱི་ལི་ཀཱི་ལཱ་ཡ་སྭཱ་ཧཱ། ཙུ་
རུ་ཙུ་རུ་ཙཎྜ་ཀཱི་ལི་ཀཱི་ལཱ་ཡ་སྭཱ་ཧཱ། ཏྲཱ་ས་ཡ་ཏྲཱ་ས་ཡ། བཛྲ་ཀཱི་ལི་ཀཱི་ལཱ་ཡ་སྭཱ་ཧཱ།
ཧ་ར་ཧ་ར་བཛྲ་དྷ་རཱ་ཡ་སྭཱ་ཧཱ། པྲ་ཧ་ར་པྲ་ཧ་ར། བཛྲ་པྲ་བྷཉྫནཱ་ཡ་སྭཱ་ཧཱ། མ་ཏིལླི་
ར་བཛྲ། ཤུ་ཏིལླི་ར་བཛྲ། པྲ་ཏིལླི་ར་བཛྲ། མ་ཧཱ་བཛྲ། ཨ་པྲ་ཏི་ཧ་ཏ་བཛྲ།
ཨ་མོ་གྷ་བཛྲ། ཨེ་ཧེ་ཧི་བཛྲ། ཤྲཱི་གྷཾ་བཛྲ་དྷ་ར་ཡ་སྭཱ་ཧཱ། དྷ་ར་དྷ་ར། དྷི་རི་དྷི་རི།
དྷུ་རུ་དྷུ་རུ། སརྦ་བཛྲ་ཀུ་ལ་མཱ་བརྟ་ཡ་སྭཱ་ཧཱ། གནོད་བྱེད་འབྱུང་པོ་མཱ་ར་ཡ་ཕཊ།
ན་མསྶ་མནྟ་བཛྲ་ཏཱཾ། སརྦ་བཛྲ་ཀུ་ལ་མཱ་བརྟ་ཡ། མ་ཧཱ་བ་ལེ། ཀ་ཊ་བེ་ཏ་ཏ་ལེ།


ཨ་ཙ་ལེ། མཎྜ་ལེ་མཱ་ཡེ། ཨ་ཏི་བཛྲ་མ་ཧཱ་བ་ལེ། བེ་ག་ར་ཎ་ར་ཎ། ཨ་ཛི་ཏེ་ཛུ་
ལ་ཛྭ་ལ། ཏི་ཊི་ཏི་ཊི་ཏིང་ག་ལེ། ད་ཧ་ད་ཧ། དེ་ཛོ་བ་ཏི། ཏི་ལི་ཏི་ལི། བྷན་
བྷནྡ། མ་ཧཱ་བ་ལེ། བཛྲ་ཨཾ་ཀུ་ཤ་ཛྭ་ལཱ་ཡ་སྭཱ་ཧཱ། ན་མོ་རཏྣ་ཏྲ་ཡཱ་ཡ། ན་མཤྩཎཱ་
བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཏདྱ་ཐཱ། ཨོཾ་ཧ་ར་ཧ་ར་བཛྲ། མ་ཐ་མ་ཐ་
བཛྲ། དྷུ་ན་དྷུ་ན་བཛྲ། ད་ཧ་ད་ཧ་བཛྲ། པ་ཙ་པ་ཙ་བཛྲ། དྷ་ར་དྷ་ར་བ། དྷཱ་ར་
ཡ་དྷ་ར་ཡ་བཛྲ། དཱ་རུ་ཎ་དཱ་རུ་ཎ་བཛྲ། ཙྪིནྡ་ཙྪིནྡ་བཛྲ། བྷིནྡྷ་བྷིནྡྷ་བཛྲ་ཧཱུྃ་ཕཊ།
ན་མཤྩཎྜ་བཛྲ་ཀྲོ་དྷཱ་ཡ། ཧུ་ལུ་ཧུ་ལུ། ཏིཥྛཏིཥྛ། བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་
ཧཱུྃ་ཕཊ། སྡིག་པ་ཐམས་ཅད་བྱང་བྱས་ནས། །སྡུག་བསྔལ་ཐམས་ཅད་མེད་
པར་བྱེད། །རྒྱུད་དོ་ཅོག་གི་རྩ་བ་སྟེ། །དཔལ་ཀུན་གྱིས་ནི་ལེགས་པར་བརྒྱན། །
སེམས་ཅན་དབང་པོ་ཉམས་པ་དང་། །ཚེ་ཟད་པ་དང་ཚེ་ཉམས་དང་། །ཕུན་
སུམ་ཚོགས་མིན་གང་ཆགས་དང་། །ལྷ་རྣམས་རྒྱབ་ཀྱིས་ཕྱོགས་པ་དང་། །
མཛའ་སྡུག་སྐྱེ་བོ་སྡང་བ་དང༌། །བྲན་བཟའ་ལ་སོགས་གཙེས་པ་དང་། །ཕན་
ཚུན་མཐུན་པ་མ་ཡིན་དང་། །ནོར་འགྲིབ་པས་ནི་གནོད་པ་དང་། །མྱ་ངན་ངལ་
དང་གནོད་པ་དང་། །འཇིགས་པ་དང་ནི་ཕོངས་པ་དང་། །གཟའ་དང་རྒྱུ་སྐར་
བྱད་སྟེམས་དང་། །མི་བཟད་གདོན་གྱིས་ཉེན་པ་དང་། །མྱ་ངན་ངལ་ལས་བྱུང་
བ་ཡི། །རྨི་ལམ་སྡིག་པ་མཐོང་ན་ཡང་། །དེས་ནི་རབ་བཀྲུས་གཙང་མ་ཡིས། །
མདོ་སྡེ་དམ་པ་ཉན་པར་གྱིས། །གང་དག་ཡིད་དགེ་སེམས་དྭངས་ཞིང་། །
གཙང་མའི་གོས་ཀྱིས་རབ་བརྒྱན་ཏེ། །ཟབ་མོ་སངས་རྒྱས་སྤྱོད་ཡུལ་བ། །མདོ་
སྡེ་འདི་ནི་ཉན་བྱེད་ན། །མདོ་སྡེ་འདི་ཡི་གཟི་བརྗིད་ཀྱིས། །སྲོག་ཆགས་དག་ནི་


ཐམས་ཅད་ཀྱི། །མི་བཟད་པ་ཡི་ནད་རྣམས་ཀྱང་། །དེ་དག་ཐམས་ཅད་ཞི་བར་
ལྟ། །ཚེ་དང་བསོད་ནམས་འཕེལ་བར་འགྱུར། །སྡིག་པ་ཀུན་ལས་རྣམ་པར་
ཐར། །ནོར་བུ་ཡོངས་དཀར་དུར་བ་དང་། །རིན་ཆེན་རྨ་མེད་ཙན་དན་བཅས། །
ཤེལ་དང་རྡོ་རྗེ་མེ་ཏོག་དང་། །ཆུ་ཡིས་གསེར་རམ་ཡང་ན་ནི། །དངུལ་གྱི་བུམ་
པ་དག་ཀྱང་རུང་། །གཙང་མའི་གོས་ཀྱིས་དཀྲི་ཞིང་དགང་། །ལན་གྲངས་ཉི་ཤུ་
རྩ་གཅིག་གམ། །ཡང་ན་ལན་གྲངས་བརྒྱ་རྩ་བརྒྱད། །རྡོ་རྗེ་རྣམ་འཇོམས་
བཟླས་ནས་ནི། །རྒྱལ་པོ་རྟག་ཏུ་ཁྲུས་གྱིས་ཤིག །རྡོ་རྗེ་རྣམ་པར་འཇོམས་པ་
ཞེས་བྱ་བའི་གཟུངས་རྫོགས་སོ། །
དེ་ནས་སློབ་བུ་རྣམས་མདུན་དུ་འཁོད་ལ། དེ་ནས་རང་གི་སྙིང་ག་ནས་འོད་ཟེར་འཕྲོས་པས་
ཁྲོ་བོའི་རྒྱལ་པོ་རྡོ་རྗེ་རྣམ་པར་འཇོམས་པ་ལ་སངས་རྒྱས་དང་བྱང་ཆུབ་སེམས་
དཔའ་ཁྲོ་བོ་བཅུའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། བཛྲ་
ས་མ་ཡ་ཛ༔ ཨོཾ་བཛྲ་བི་ད་ར་ཎ་ས་པཱ་རི་ཝཱ་ར་ཨརྒྱུསོགས། །དེ་བཞིན་གཤེགས་པ་
ཐམས་ཅད་ཀྱིས། །མཐུ་སྟོབས་གཅིག་ཏུ་གྱུར་པ་ནི། །རྡོ་རྗེ་ཁྲོ་བོའི་སྐུར་སྟོན་པ།།
རྣམ་པར་འཇོམས་ལ་ཕྱག་འཚལ་བསྟོད། །སྤྱན་དྲངས་བའི་ལྷ་རྣམས་ཀྱིས་བདུད་
རྩིས་ཆུས་ཁྲུས་མཛད་པའི་ཁྱེད་རང་རྣམས་ཀྱི་ནད་གདོན་སྡིག་སྒྲིབ་ཐམས་ཅད་
བ་སྤུའི་བུ་ག་ནས་དུད་ཁུ་འཛག་པ་ལྟར་ནག་ཉིལ་གྱིས་ཐོན་ནས་ལུས་དུང་དཀར་
པོ་རྡུལ་ཕྱིས་པ་ལྟར་སྦྱངས་ཤིང་ཡེ་ཤེས་ཀྱི་བདུད་རྩིས་རྒྱ་ཆེར་ཁེངས་པར་གྱུར།
བདེ་གཤེགས་རྒྱལ་བ་རྣམས་ཀྱི་ཐུགས་རྗེའི་ཆུས། །སྐལ་ལྡན་སློབ་མའི་ལུས་
ངག་ཡིད་གསུམ་ལ། །གནོད་པའི་ཉེས་སྐྱོན་དྲི་མའི་ཚོགས་རྣམས་ཀུན། །བཀྲུ་

བར་བགྱིའོ་བྱང་ཞིང་དག་གྱུར་ཅིག །ཨོཾ་བཛྲ་ས་ཏྭ་ས་མ་ཡ༔ མ་ནུ་པ་ལ་ཡ༔
བཛྲ་ས་ཏྭ་ཏྭེ་ནོ་པ་ཏིཥྛ༔ དྲི་བྷོ་མེ་བྷ་ཝ༔ སུ་ཏོཏྟོ་མེ་བྷ་ཝ༔ སུ་པོསྐྱོ་མེ་བྷ་ཝ༔ ཨ་
ནུ་རཀྟ་མེ་བྷ་ཝ༔ སརྦ་སིདྡྷིམྨེ་པྲ་ཡཙྪ༔ སརྦ་ཀརྨ་སུ་ཙ་མེ༔ ཙིཏྟཾ་ཤྲཱི་ཡཾ་ཀུ་རུ་ཧཱུྃ༔
ཧ་ཧ་ཧ་ཧ་ཧོ༔ བྷ་ག་ཝཱན༔ སརྦ་ཏ་ཐཱ་ག་ཏཿ བཛྲ་མ་མེ་མུཉྩ༔ བཛྲ་བྷ་ཝ༔ མ་ཧཱ་
ས་མ་ཡ་ས་ཏཱ་ཨཱ༔ ཞེས་བརྗོད། ཇི་ལྟར་བལྟམས་པ་ཙམ་གྱིས་ནི༔ འདི་ནི་ཁྲུས་
མཆོག་དཔལ་དང་ལྡན། །ཐུགས་རྗེའི་ཆུ་ནི་བླ་ན་མེད། །བྱིན་རླབས་ཡེ་ཤེས་ཆུ་
ཡིན་ཏེ། །ཅི་འདོད་དངོས་གྲུབ་སྩོལ་བར་མཛོད། །འདི་ནི་སྦྱིན་པའི་རང་བཞིན་
ཆུ། །སེར་སྣའི་དྲི་མ་སྦྱངས་མཛད་པ། །གཏོང་བ་དྲི་ཡིས་ལེགས་བགོས་ཆུས། །
ཁྲུས་ལེགས་མཛད་ལ་ཁྲུས་བགྱིའོ། །འདི་ནི་ཚུལ་ཁྲིམས་རང་བཞིན་ཆུ། །ཁྲིམས་
འཆལ་དྲི་མ་སྦྱངས་མཛད་པ། །ཚུལ་ཁྲིམས་དྲི་ཡིས་ལེགས་བགོས་ཆུས། །ཁྲུས་
ལེགས་མཛད་ལ་ཁྲུས་བགྱིའོ། །འདི་ནི་བཟོད་པའི་རང་བཞིན་ཆུ། །ཁོང་ཁྲོའི་དྲི་
མ་སྦྱངས་མཛད་པ། །བཟོད་པ་དྲི་ཡིས་ལེགས་བགོས་ཆུས། །ཁྲུས་ལེགས་མཛད་
ལ་ཁྲུས་བགྱིའོ། །འདི་ནི་བརྩོན་འགྲུས་རང་བཞིན་ཆུ། །ལེ་ལོའི་དྲི་མ་སྦྱངས་མཛད་
པ། །བརྩོན་འགྲུས་དྲི་ཡིས་ལེགས་བགོས་ཆུས། །ཁྲུས་ལེགས་མཛད་ལ་
ཁྲུས་བགྱིའོ། །འདི་ནི་བསམ་གཏན་རང་བཞིན་ཆུ། །རྣམ་གཡེང་དྲི་མ་
སྦྱངས་མཛད་པ། །བསམ་གཏན་དྲི་ཡིས་ལེགས་བགོས་ཆུས། །ཁྲུས་ལེགས་
མཛད་ལ་ཁྲུས་བགྱིའོ། །འདི་ནི་ཤེས་རབ་རང་བཞིན་ཆུ། །ཤེས་འཆལ་དྲི་
མ་སྦྱངས་མཛད་པ། །ཤེས་རབ་དྲི་ཡིས་ལེགས་བགོས་ཆུས། །ཁྲུས་ལེགས་
མཛད་ལ་ཁྲུས་བགྱིའོ། །ཆུ་བོ་དྲུག་གི་ཁྲུས་བྱས་པས། །བག་ཆགས་རྣམ་


དྲུག་སྦྱངས་ནས་ནི། །གང་ལ་ཉེས་པ་མི་མངའ་བའི། །ཁྲུས་ལེགས་མཛད་ལ་
ཕྱག་འཚལ་འདུད། །དྲི་ཆུ་དྲུག་གི་ཁྲུས་བྱས་པས། །དྲི་མ་རྣམ་དྲུག་སྦྱངས་
ནས་ནི། །རྒྱ་ཆེན་ཡོན་ཏན་དྲུག་ལྡན་པའི། །ཁྲུས་ལེགས་མཛད་ལ་ཉེས་མི་
མངའ། །དྲི་མ་རྣམ་དྲུག་དག་པ་ཡིས། །ཡོན་ཏན་ཐམས་ཅད་དང་ལྡན་པའི།།
སངས་རྒྱས་ཐམས་ཅད་མཆོད་དོན་དུ། །དད་པའི་སློབ་མར་ཁྲུས་བགྱིའོ།།
ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཏདྱ་ཐཱ།
ཨོཾ་ཏུ་ཊ་ཏུ་ཊ། ཏྲོ་ཊ་ཡ་ཏྲོ་ཊ་ཡ། སྤུ་ཊ་སྤུ་ཊ། སྤོ་ཊ་ཡ་སྤོ་ཊ་ཡ། གྷཎ་གྷཎ། གྷཎཱ་
པ་ཡ་གྷརྞ་པ་ཡ། སརྦ་ས་ཏྭཱ་ནི། བོ་དྷ་ཡ་བོ་དྷ་ཡ། སཾ་བོ་དྷ་ཡ་སཾ་བོ་དྷ་ཡ། བྷ་མ་
བྷ་མ། སཾ་བྷཱ་མ་ཡ་སཾ་བྷཱ་མ་ཡ། སརྦ་བྷཱུ་ཏཱ་ནི། ཀུཊྚ་ཀུཊྚ། སཾ་ཀུཊྚ་ཡ་སཾ་ཀུཊྚ་
ཡ། སརྦ་ཤ་ཏུན་ནཾ། གྷ་ཊ་གྷ་ཊ། སཾ་གྷ་ཊ་ཡ་སཾ་གྷ་ཊ་ཡ། སརྦ་བིདྡྷཾ་བཛྲ་བཛྲ།
སྤོ་ཊ་ཡ་བཛྲ་བཛྲ། ཀ་ཊ་བཛྲ་བཛྲ། མ་ཊ་བཛྲ་བཛྲ། མ་ཐ་བཛྲ་བཛྲ། ཨཊྚ་ཧཱ་
ས་ནཱི་ལ་བཛྲ་སུ་བཛྲ་ཡ་སྭཱ་ཧཱ། ཧེ་ཕུལླ་ནི་རུ་ཕུལླཱ། གྲི་ཧྥུ་ཀུལླ། མི་ལི་ཙིལླ། ཀུ་
རུ་ཀུལླཱ། བཛྲ་བི་ཛ་ཡཱ་ཡ་སྭཱ་ཧཱ། ཀཱི་ལི་ཀཱི་ལཱ་ཡ་སྭཱ་ཧཱ། ཀ་ཊ་ཀ་ཊ། མ་ཊ་མ་ཊ།
ར་ཊ་ར་ཊ། མོ་ཊ་ན་པྲ་མོ་ཊ་ནཱ་ཡ་སྭཱ་ཧཱ། ཙ་ར་ནི་ཙ་ར། ཧ་ར་ཧ་ར། ས་ར་ས་ར།
མཱ་ར་ཡ། བཛྲ་བི་དཱ་ར་ཎ་ཡ་སྭཱ་ཧཱ། ཙྪིནྡ་ཙྪིནྡ། བྷིནྡ་བྷིནྡ། མ་ཧཱ་ཀཱི་ལི་ཀཱི་ལཱ་ཡ་
སྭཱ་ཧཱ། བནྡྷ་བནྡྷ། ཀྲོ་དྷ་བཛྲ་ཀཱི་ལི་ཀཱི་ལཱ་ཡ་སྭཱ་ཧཱ། ཙུ་རུ་ཙུ་རུ་ཙཎྜ་ཀཱི་ལི་ཀཱི་ལཱ་ཡ་
སྭཱ་ཧཱ། ཏྲཱ་ས་ཡ་ཏྲཱ་ས་ཡ། བཛྲ་ཀཱི་ལི་ཀཱི་ལཱ་ཡ་སྭཱ་ཧཱ། ཧ་ར་ཧ་ར་བཛྲ་དྷ་རཱ་ཡ་སྭཱ་
ཧཱ། པྲ་ཧ་ར་པྲ་ཧ་ར། བཛྲ་པྲ་བྷཉྫནཱ་ཡ་སྭཱ་ཧཱ། མ་ཏིལླི་ར་བཛྲ། ཤུ་ཏིསི་ར་བཛྲ།
པྲ་ཏིསི་ར་བཛྲ། མ་ཧཱ་བཛྲ། ཨ་པྲ་ཏི་ཧ་ཏ་བཛྲ། ཨ་མོ་གྷ་བཛྲ། ཨེ་ཧེ་ཧི་བཛྲ།


ཤྲཱི་གྷཾ་བཛྲ་དྷ་ར་ཡ་སྭཱ་ཧཱ། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། སརྦ་བཛྲ་ཀུ་ལ་མཱ་
བརྟ་ཡ་སྭཱ་ཧཱ། གནོད་བྱེད་འབྱུང་པོ་མཱ་ར་ཡ་ཕཊ། ན་མསྶ་མནྟ་བཛྲ་ཏཱཾ། སརྦ་
བཛྲ་ཀུ་ལ་མཱ་བརྟ་ཡ། མ་ཧཱ་བ་ལེ། ཀ་ཊ་བེ་ཏ་ཏ་ལེ། ཨ་ཙ་ལེ། མཎྜ་ལེ་མཱ་ཡེ།
ཨ་ཏི་བཛྲ་མ་ཧཱ་བ་ལེ། བེ་ག་ར་ཎ་ར་ཎ། ཨ་ཛི་ཏེ་ཛྭ་ལ་ཛྭ་ལ། ཏི་ཊི་ཏི་ཊི་ཏིང་ག་
ལེ། ད་ཧ་ད་ཧ། དེ་ཛོ་བ་ཏི། ཏི་ལི་ཏི་ལི། བྷནྡྷ་བྷནྡྷ། མ་ཧཱ་བ་ལེ། བཛྲ་ཨཾ་ཀུ་
ཤ་ཛཱ་ལཱ་ཡ་སྭཱ་ཧཱ། ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་
པ་ཏ་ཡེ། ཏདྱ་ཐཱ། ཨོཾ་ཧ་ར་ཧ་ར་བཛྲ། མ་ཐ་མ་ཐ་བཛྲ། དྷུ་ན་དྷུ་ན་བཛྲ། ད་ཧ་ད་
ཧ་བཛྲ། པ་ཙ་པ་ཙ་བཛ། དྷ་ར་དྷ་ར་བཛ། དྷ་ར་ཡ་དྷཱ་ར་ཡ་བཛྲ། དཱ་རུ་ཎ་དཱ་རུ་
ཎ་བཛྲ། ཙྪིནྡ་ཙྪིནྡ་བཛྲ། བྷིནྡྷ་བྷིནྡྷ་བཛྲ་ཧཱུྃ་ཕཊ། ན་མཤྩཎྜ་བཛྲ་ཀྲོ་དྷཱ་ཡ། ཧུ་
ལུ་ཧུ་ལུ། ཏིཥྛ་ཏི། བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་ཧཱུཾ་ཕཊ། སརྦ་པཱ་པཾ་བྷུ
ཤིནཾ་ཀུ་རུ་ཡེ་སྭཱ་ཧཱ། སརྦ་བིགྷན་དྡྷནཾ་ཀུ་རུ་ཡེ་སྭཱ་ཧཱ། སརྦ་བྱ་དྷི་ཤིནྟཾ་ཀུ་
རུ་ཡེ་སྭཱ་ཧཱ། སརྦ་ཨུ་པ་དྲ་ཝེ་བྷུཤིནྟཾ་ཀུ་རུ་ཡེ་སྭཱ་ཧཱ། སརྦ་ཨ་ཀ་ལ་མྲྀ་ཏི་བྷུཤིནྟཾ་
ཀུ་རུ་ཡེ་སྭཱ་ཧཱ། སརྦ་གྲ་ཧེ་བྷུཤིནྟཾ་ཀུ་རུ་ཡེ་སྭཱ་ཧཱ། སརྦ་ཛཱ་རེ་བྷུཤིནྟཾ་ཀུ་རུ་ཡེ་
སྭཱ་ཧཱ། སརྦ་དུར་སོབ་བྷུཤིནྟཾ་ཀུ་རུ་ཡེ་སྭཱ་ཧཱ། སརྦ་དུར་ནི་མྲྀཏི་བྷུཤིནྟཾ་ཀུ་རུ་ཡེ་སྭཱ་
ཧཱ། སརྦ་ཙིཏྟ་ཀུ་ལེ་བྷཤིནཾ་ཀུ་རུ་ཡེ་སྭཱ་ཧཱ། དྲི་མ་ཐམས་ཅད་དག་པར་བསམ། བོད་སྐད་དུ།
སྡིག་སྒྲིབ་ཐམས་ཅད་ཞི་བར་གྱུར་ཅིག བགེགས་ཐམས་ཅད་ཞི་བར་གྱུར་ཅིག
ནད་ཐམས་ཅད་ཞི་བར་གྱུར་ཅིག ཉེ་བར་འཚེ་བ་ཐམས་ཅད་ཞི་བར་གྱུར་ཅིག དུས་
མ་ཡིན་པའི་འཆི་བ་ཐམས་ཅད་ཞི་བར་གྱུར་ཅིག གདོན་ཐམས་ཅད་ཞི་བར་གྱུར་
ཅིག རིམས་ཐམས་ཅད་ཞི་བར་གྱུར་ཅིག རྨི་ལམ་ངན་པ་ཐམས་ཅད་ཞི་བར་གྱུར་


ཅིག མཚན་མ་ངན་པ་ཐམས་ཅད་ཞི་བར་གྱུར་ཅིག སེམས་ཀྱི་ཀུན་ནས་འཁྲུགས་
པ་ཐམས་ཅད་ཞི་བར་གྱུར་ཅིག གཞན་ཡང་གྲིབ་དང་མི་གཙང་བ་བྱུར་དང་སྐལ་
བ་ངན་པ་བཀྲ་མི་ཤིས་པའི་དངོས་པོ་ཐམས་ཅད་ཞི་བར་གྱུར་ཅིག ཅེས་དང་། སྟེང་
གདོན་གཟའ་དང་རྒྱུ་སྐར་གྱི་གྲིབ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། འོག་གདོན་
ཀླུ་དང་ས་བདག་གི་གྲིབ་ཐམས་ཅད་ཤིནཾ་ཀུ་རུ་ཡེ་སྭཱ་ཧཱ། བར་གདོན་བཙན་དང་
ལྷ་སྲིན་སྡེ་བརྒྱད་ཀྱི་གྲིབ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། རོ་གྲིབ་ཟས་གྲིབ་གོས་
གྲིབ་དམེ་གྲིབ་དམ་གྲིབ་ཉམས་གྲིབ་དང་བཅས་པ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ།
ཚེ་ལ་རྐུ་བ་སྲོག་ལ་འཇབ་པ་བླ་ལ་ཁྱེར་བ་ཡིད་ལ་བརླམ་པར་བྱེད་པའི་གདོན་
བགེགས་ཐམས་ཅད་ཤིནཾ་ཀུ་རུ་ཡེ་སྭཱ་ཧཱ། ཕོ་གདོན་རྒྱལ་པོའི་གནོད་པ་ཐམས་
ཅད་ཤིནྟཾ་ཀུ་རུ་ཡེ་སྭཱ་ཧཱ། མོ་གདོན་བསེན་མོའི་གནོད་པ་ཐམས་ཅད་ཤིནཾ་ཀུ་རུ་ཡེ་
སྭཱ་ཧཱ། ཟ་འདྲེ་ཤི་གཤེད་ཀྱི་གནོད་པ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། ལོ་རྒྱལ་
པོའི་སྐེག་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། ཟླ་བ་བློན་པོའི་སྐེག་ཐམས་ཅད་ཤིནྟཾ་
ཀུ་རུ་ཡེ་སྭཱ་ཧཱ། ཞག་དམག་མིའི་སྐེག་ཐམས་ཅད་ཤིནཾ་ཀུ་རུ་ཡེ་སྭཱ་ཧཱ། དུས་ཚོད་
ཚེས་གྲངས་ཀྱི་སྒེག་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། བྱད་དུ་བཅུག་པ། གཏད་དུ་
བཅུག་པ། ཕྲ་མིན་གྱི་འགོང་ཆོག་བརྒྱབ་པ། ཕུང་སེལ་གྱི་ངན་སྔགས་བཏབ་པ།
རླུང་ལ་འཁོར་ལོ་བསྐོར་བ་མེ་ལ་སྦྱིན་བསྲེགས་བཏབ་པའི་གནོད་པ་ཐམས་ཅད་
ཤིནྟཾ་ཀུ་རུ་ཡེ་སྭཱ་ཧཱ། ཚེ་རབས་འཁོར་བ་ཐོགས་མ་མེད་པ་ནས་བསགས་པའི་ལས་
དང་ཉོན་མོངས་པའི་སྡིག་སྒྲིབ་མི་དགེ་བ་བཅུ་དང་། མཚམས་མེད་པ་ལྔ། ལོག་
པར་ལྟ་བ་བརྒྱད། ལྕི་བ་རྣམ་པ་བཞི། ཁ་ན་མ་ཐོ་བའི་ལས་ཀྱི་སྒྲིབ་པ་བག་


ཆགས་དང་བཅས་པ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། ཕྱི་སོ་སོར་ཐར་བའི་སྡོམ་
པ་དང་འགལ་བ། ནང་བྱང་ཆུབ་སེམས་དཔའི་བསླབ་པ་དང་འགལ་བ།
གསང་བ་རིག་འཛིན་སྔགས་ཀྱི་དམ་ཚིག་དང་འགལ་བའི་སྡིག་སྒྲིབ་ཉེས་ལྟུང་
བག་ཆགས་དང་བཅས་པ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། སྣང་སྲིད་ལྷ་སྲིན་སྡེ་
བརྒྱད་ཀྱིས་མཐོང་ཐོས་དྲན་རེག་བསམ་སྦྱོར་ངན་པའི་དུག་དང་གྲིབ་ཐམས་ཅད་
ཤིནཾ་ཀུ་རུ་ཡེ་སྭཱ་ཧཱ། འབྱུང་བ་ཆེན་པོ་ས་ཆུ་མེ་རླུང་ནམ་མཁའི་ཁམས་དང་
ཡཾ་ཧོ་ཤུདྡྷེ་ཤུདྡྷེ། རཾ་ཧོ་ཤུདྡྷེ་ཤུདྡྷེ། བི་ཧོ་ཤུདྡྷེ་ཤུདྡྷེ། རཾ་ཧོ་ཤུདྡྷེ་ཤུདྡྷེ། ཨེ་ཡཾ་ལཾ་ཁཾ་རཾ་
ཤུདྡྷེ་ཤུདྡྷེ་སྭཱ་ཧཱ། གསུམ་མམ་བདུན་བརྗོད། ཆུ་ཁར་འཛིན་དུ་བཅུག། དེ་ནས་བྱབས་པ་ནི། རྨ་བྱའི་སྒྲོ་ཆུན་
རྡོ་རྗེ་དང་བཅས་པ་ལག་ཏུ་ཐོག་ནས། རྨ་བྱའི་མདངས་གྱི་དབུས་སུ་ཟླ་བ་ལ་སྔགས་ཕྲེང་
རྡོ་ཁབ་ལེན་གྱིས་ལྕགས་ཕྱེ་ལེན་པ་ལྟར་བླངས་ནས་མདུན་དུ་འཁོད་པར་གྱུར།
རྨ་བྱའི་སྒྲོ་ཆུན་དང་རྡོ་རྗེ་བཅས། སྤྱི་བོ་ནས་རྐང་པའི་བར་བྱབས་པར་བྱས་ནས། ན་མོ་རཏྣ་ཏྲ་ཡ་
དྷི་ཨ་པ་ན་ཡེ་སྭཱ་ཧཱ། སརྦ་ཨུ་པ་གྲ་ཝེ་བྷཨ་པ་ན་ཡེ་སྭཱ་ཧཱ། སརྦ་ཨ་ཀ་ལ་མི་
ཏི་བྷཨ་པ་ན་ཡེ་སྭཱ་ཧཱ། སརྦ་གྲ་ཧེ་བྷཨ་པ་ན་ཡེ་སྭཱ་ཧཱ། སརྦ་ཛཱ་རེ་བྷུཨ་པ་ན་ཡེ་སྭཱ་
བགེགས་ཐམས་ཅད་བྱང་བར་གྱུར་ཅིག ནད་ཐམས་ཅད་བྱང་བར་གྱུར་ཅིག ཉེ་


བར་འཚེ་བ་ཐམས་ཅད་བྱང་བར་གྱུར་ཅིག དུས་མ་ཡིན་པར་འཆི་བ་ཐམས་ཅད་
བྱང་བར་གྱུར་ཅིག གདོན་ཐམས་ཅད་བྱང་བར་གྱུར་ཅིག རིམས་ཐམས་ཅད་བྱང་
བར་གྱུར་ཅིག རྨི་ལམ་ངན་པ་ཐམས་ཅད་བྱང་བར་གྱུར་ཅིག མཚན་མ་ངན་པ་
ཐམས་ཅད་བྱང་བར་གྱུར་ཅིག སེམས་ཀྱི་ཀུན་ནས་འཁྲུགས་པ་ཐམས་ཅད་བྱང་
བར་གྱུར་ཅིག གཞན་ཡང་གྲིབ་དང་མི་གཙང་བ་དང་བྱུར་དང་སྐལ་བ་ངན་པ་དང་
བཀྲ་མི་ཤིས་པའི་དངོས་པོ་ཐམས་ཅད་བྱང་བར་གྱུར་ཅིག སྟེང་གདོན་གཟའ་དང་
རྒྱུ་སྐར་ཁའི་ཆུ་སྐྱུག་པ་དང་ལྷན་ཅིག་ཏུ། བསྲུང་བྱའི་ནད་གདོན་སྡིག་སྒྲིབ་ཐམས་ཅད་
དག་པར་བསམ། ༈ བགེགས་བསྐྲད་བྱེད་ན་མཚམས་འདིར་བྱ། ༈ དེ་ནས་བསྲུང་བ་ནི། སྤྱི་བོར་
མདུན་རྒྱབ་དཔུང་པ་གཡས་གཡོན་གནས་བདུན་དུ་རྡོ་རྗེ་རྒྱ་གྲམ་རེ་རེ་བཀོད། །
བདག་མདུན་གྱི་ཐུགས་ཀ་ནས་འོད་ཟེར་འཕྲོས་པས། སྲུང་བྱའི་ལུས་རྡོ་རྗེ་གོ་ཁྲབ་
ཀྱིས་གཡོག་པར་གྱུར། སརྦ་པཱ་པཾ་བྷུརཀ་ར་ཡེ་སྭཱ་ཧཱ། སརྦ་བིགྷན་དྷརཀྟ་
རཀྵ་ཡེ་སྭཱ་ཧཱ། སརྦ་བྱ་དྷི་བྷུརཀྵ་རཀྟ་ཡེ་སྭཱ་ཧཱ། སརྦ་ཨུ་པ་དྲ་ཝེ་བྷརཀྵ་རཀྵ་ཡེ་
སྭཱ་ཧཱ། སརྦ་ཨ་ཀ་ལ་མྲྀ་ཏི་བྷརཀྵ་རཀྟ་ཡེ་སྭཱ་ཧཱ། སརྦ་གྲ་ཧེ་བྷརཀྵ་རཀྟ་ཡེ་སྭཱ་ཧཱ།
སརྦ་ཛཱ་རེ་བྷུཀྟ་རཀྵ་ཡེ་སྭཱ་ཧཱ། སརྦ་དུར་སོབ་བྷརཀྵ་རཀྟ་ཡེ་སྭཱ་ཧཱ། སརྦ་དུར་
ནི་མྲྀཏི་བྷུརཀྵ་རཀྟ་ཡེ་སྭཱ་ཧཱ། སརྦ་ཙིཏྟ་ཀུ་ལེ་བྷུརཀྵ་རཀྟ་ཡེ་སྭཱ་ཧཱ། སྡིག་སྒྲིབ་
ཐམས་ཅད་བསྲུང་བར་གྱུར་ཅིག བགེགས་ཐམས་ཅད་བསྲུང་བར་གྱུར་ཅིག ནད་
ཐམས་ཅད་བསྲུང་བར་གྱུར་ཅིག ཉེ་བར་འཚེ་བ་ཐམས་ཅད་བསྲུང་བར་གྱུར་ཅིག
དུས་མ་ཡིན་པའི་འཆི་བ་ཐམས་ཅད་བསྲུང་བར་གྱུར་ཅིག གདོན་ཐམས་ཅད་བསྲུང་
བར་གྱུར་ཅིག རིམས་ཐམས་ཅད་བསྲུང་བར་གྱུར་ཅིག རྨི་ལམ་ངན་པ་ཐམས་


ཅད་བསྲུང་བར་གྱུར་ཅིག མཚན་མ་ངན་པ་ཐམས་ཅད་བསྲུང་བར་གྱུར་ཅིག
སེམས་ཀྱི་ཀུན་ནས་འཁྲུགས་པ་ཐམས་ཅད་བསྲུང་བར་གྱུར་ཅིག གཞན་ཡང་གྲིབ་
དང་མི་གཙང་བ་བྱུར་དང་སྐལ་བ་ངན་པ་བཀྲ་མི་ཤིས་པའི་དངོས་པོ་ཐམས་ཅད་
ལས་བསྲུང་བར་གྱུར་ཅིག ༧ སྟེང་གདོན་གཟའ་དང་༴ ༴༧ སླར་ཡང་རྡོ་རྗེ་སྤྱི་བོར་བཞག་ལ།
རྒྱལ་བ་སྲས་བཅས་བདེན་པའི་བྱིན་རླབས་དང་། །རྡོ་རྗེ་རྣམ་པར་འཇོམས་པའི་
མཐུ་སྟོབས་ཀྱིས། །འགྲོ་བ་འདི་ལ་བདག་གི་བསྲུང་ཟིན་གྱིས། །འདི་ལ་སུས་ཀྱང་
གནོད་པ་མ་བྱེད་ཅིག བསྲུང་ཤིག་རཀྵ་རཀྵ་སྭཱ་ཧཱ། རྡོ་རྗེ་ལག་ཏུ་གཏད་ལ། ཞི་བ་དང་དགའ་
བའི་སེམས་ཀྱིས་འདི་ལོངས་ཤིག སྐྱེས་བུ་འདི་དག་བར་ཆད་མི་མཐུན་པའི་
ཕྱོགས་ཐམས་ཅད་ལས་རྣམ་པར་རྒྱལ་བར་གྱུར་ཅིག ཛ་ཡ་ཛ་ཡ་སུ་ཛ་ཡནྟུ་སྭཱ་
ཧ༑ དེ་ལྟར་བགྱིས་པས་ཉི་ཟླ་གཟའ་ལས་གྲོལ་བ་བཞིན་དུ་སྒྲུབ་བྱ་ནད་གདོན་
སྡིག་སྒྲིབ་ཐམས་ཅད་དང་མི་མཐུན་པའི་ཕྱོགས་ཐམས་ཅད་ལས་རྣམ་པར་ཐར་
བར་གྱུར་ཅིག སྡིག་པ་ཐམས་ཅད་བྱང་བྱས་ནས། །སྡུག་བསྔལ་ཐམས་ཅད་མེད་
པར་བྱེད། །རྒྱུད་དོ་ཅོག་གི་རྩ་བ་སྟེ། །དཔལ་ཀུན་གྱིས་ནི་ལེགས་པར་བརྒྱན།།
སེམས་ཅན་དབང་པོ་ཉམས་པ་དང་། །ཚེ་ཟད་པ་དང་ཚེ་ཉམས་དང་། །ཕུན་སུམ་
ཚོགས་མིན་གང་ཆགས་དང་། །ལྷ་རྣམས་རྒྱབ་ཀྱིས་ཕྱོགས་པ་དང་། །མཛའ་སྡུག་
སྐྱེ་བོ་སྡང་བ་དང་། །བྲན་བཟའ་ལ་སོགས་གཙེས་པ་དང་། །ཕན་ཚུན་མཐུན་པ་མ་
ཡིན་དང་། །ནོར་འགྲིབ་པས་ནི་གནོད་པ་དང་། །མྱ་ངན་ངལ་ལས་གནོད་པ་དང་།།
འཇིགས་པ་དང་ནི་ཕོངས་པ་དང་། །གཟའ་དང་རྒྱུ་སྐར་བྱད་སྟེམས་དང་། །མི་
བཟད་གདོན་གྱིས་ཉེན་པ་དང་། །མྱ་ངན་ངལ་ལས་བྱུང་བ་ཡི། །རྨི་ལམ་སྡིག་པ་


མཐོང་ན་ཡང་། །དེས་ནི་རབ་བཀྲུས་གཙང་མ་ཡིས། །མདོ་སྡེ་དམ་པ་ཉན་པར་
གྱིས། །གང་དག་ཡིད་དགེ་སེམས་དྭངས་ཤིང་། །གཙང་མའི་གོས་ཀྱིས་རབ་བརྒྱན་
ཏེ༑༑ཟབ་མོ་སངས་རྒྱས་སྤྱོད་ཡུལ་བ། །མདོ་སྡེ་འདི་ནི་ཉན་བྱེད་ན། །མདོ་སྡེ་འདི་
ཡི་གཟི་བརྗིད་ཀྱིས། །སྲོག་ཆགས་དག་ནི་ཐམས་ཅད་ཀྱི། །མི་བཟད་པ་ཡི་ནད་
རྣམས་ཀྱང་། །དེ་དག་ཐམས་ཅད་ཞི་བར་ལྟ། །ཚེ་དང་བསོད་ནམས་འཕེལ་བར་
འགྱུར༑ ༑སྡིག་པ་ཀུན་ལས་རྣམ་པར་ཐར། །ཞེས་པའི་བར་དང་། ལྕང་ལོ་ཅན་གྱི་གནས་
མཆོག་དམ་པ་རུ། །གསང་སྔགས་རིགས་སྔགས་ཀུན་ཀྱི་བདག་པོ་སྟེ། །ལོག་
འདྲེན་བགེགས་ཀྱི་ཚོགས་རྣམས་འཇོམས་མཛད་པ། །གསང་བདག་རྡོ་རྗེ་
བགེགས་རིག་སྟོང་ཕྲག་བརྒྱད་ཅུ་ཞི་བ་དང་། །མི་མཐུན་གནོད་པའི་རྐྱེན་དང་
བྲལ་བ་དང་། །མཐུན་པ་འགྲུབ་ཅིང་ཕུན་སུམ་ཚོགས་པ་ཡི། །བཀྲ་ཤིས་དེས་ཀྱང་
དེངས་འདིར་བདེ་ལེགས་ཤོག །སེམས་ཅན་ནད་པ་ཇི་སྙེད་པ། །མྱུར་དུ་ནད་ལས་
ཐར་གྱུར་ཅིག །འགྲོ་བའི་ནད་ནི་མ་ལུས་པ། །རྟག་ཏུ་འབྱུང་བ་མེད་པར་ཤོག།
སྨན་རྣམས་མཐུ་དང་ལྡན་པ་དང་། །གསང་སྔགས་བཟླས་བརྗོད་འགྲུབ་པར་ཤོག།
མཁའ་འགྲོ་སྲིན་པོ་ལ་སོགས་པ། །སྙིང་རྗེའི་སེམས་དང་ལྡན་གྱུར་ཅིག །ཚངས་
དང་ལྷ་དབང་བསྲུང་མའི་བྱིན་བརླབ་ཀྱིས། །ཕན་མཛད་ལྷ་ཡི་བཀྲ་ཤིས་གནས་
གྱུར་ཏེ། །བདེ་ལེགས་བསམ་པ་ཡིད་བཞིན་འགྲུབ་པ་དང་། །ཚེ་རིང་ནད་མེད་
བདེ་སྐྱེད་ལྡན་པར་ཤོག །


ཁཾ༔ ཀློང་ཆེན་སྙིང་གི་ཐིག་ལེ་ལསཿ རིག་འཛིན་སྲོག་སྒྲུབ་
བདུད་རྩིའི་བུམ་བཅུད་བཞུགས་སོ༔
ཁཾ༔ འཆི་མེད་རིག་འཛིན་སྐུ་ལ་འདུདཿ ཚེ་སྒྲུབ་བདུད་རྩིའི་བུམ་བཅུད་བསྟན༔ དབེན་པའི་གནས་སུ་
སྟེགས་བུའི་ཁར༔ རྡུལ་མཚོན་རས་ཚོམ་སྐབས་སྦྱར་གྱི༔ དཀྱིལ་འཁོར་དབུས་སུ་ལྡིང་ཁྲིའི་ཁརཿ ཚེ་བུམ་
དབུས་ལ་ཚེ་རིལ་གཡས ཚེ་མདའ་རྒྱབ་ལ་ཚེ་ཆང་གཡོན༔ ཚེ་གཏོར་མདུན་བཤམས་མཆོད་པས་བསྐོར༔
བདག་དང་སྒྲུབ་རྟེན་དབྱེར་མེད་དུ༔ རིག་འཛིན་འདུས་པའི་ལས་གཞུང་བསྲང་༔ བསྟོད་པའི་མཇུག་ཏུ་འཛབ་
ཁོ་དབྱེ དྷཱི༔ ཚེ་དབང་རིག་འཛིན་པདྨ་འབྱུང་༔ སྣང་སྲིད་ཟིལ་གནོན་ཐུགས་ཀ་རུ༔
བཅོམ་ལྡན་མགོན་པོ་ཚེ་དཔག་མེད༔ དམར་གསལ་ལོངས་སྐུ་ཡུམ་དང་སྦྱོརཿ
པདྨ་རཱ་གའི་བུམ་པ་འཛིན༔ ཐུགས་ཀར་ཉི་ཟླའི་གའུའི་ནང་སྲོག་གི་སྙིང་པོ་ཡི་
གེ་ཧཱི༔ ཐ་མལ་སྔགས་ཀྱི་ཕྲེང་བས་བསྐོརཿ འོད་ཟེར་འཕྲོས་པས་བརྟན་གཡོའི་
བཅུརཿ རྒྱལ་བ་རིག་འཛིན་དྲང་སྲོང་གི ཚེ་བཅུད་བསྡུས་ལ་བཅུད་དུ་དྲིལཿ བ་
སྤུའི་བུ་ག་ཚུན་ཆོད་ཀྱང་ཚེ་དཔག་མེད་པས་ཐིམ་གྱིས་གང་༔ ཀུན་ཀྱང་བུང་བ་
ཚང་ཞིག་ལྟརཿ ཧཱིཝསྒྲ་འཇམ་ལ་སྙན་པར་སྒྲོགསཿ འཆི་མེད་རིག་འཛིན་འགྲུབ་
པར་འགྱུར༔ ངག་ཏུ་བརྗོད་ཅིང་ཡིད་ལ་བསམ འཇམ་རླུང་བུམ་པ་ཅན་དང་བསྒྲགས༔ ཨོཾ་ཨཱཿཧཱུྃ་བཛྲ་
གུ་རུ་ཨཱ་ཡུ་ཛྷཱ་ན་མ་ཧཱ་པུཎྱེ་ཚེ་བློ་རྩེ་ཛ༔ སརྦ་སིདྡྷི་ཧཱུྃ༔ ཐུན་མཚམས་རིག་འཛིན་ཚེ་འགུགས་
ནི༔ མདའ་དར་ཚད་བཞག་གདུང་ཤུགས་བསྐྱེད༔ ཨོཾ༔ རང་སྣང་ཟང་མདོག་དཔལ་གྱི་རཿ ལྔ་ལྡན་
རང་བྱུང་ཕོ་བྲང་༔ བཅོམ་ལྡན་མགོན་པོ་ཚེ་དཔག་མེདཿ འཇའ་ལུས་རིག་འཛིན་
ཚོགས་དང་བཅསཿ ཐུགས་དམ་བསྐུལ་ལོ་དབྱིངས་ནས་བཞེངས༔ འཆི་མེད་


ནམ་མཁའི་བཅུད་བསྡུས་ལཿ རྣམ་ཤེས་ཁམས་ནས་ཡར་བའི་ཚེ༔ དབྱིངས་ཕྱུག་
རིག་པའི་ཀློང་དུ་བསྐྱིལཿ འགྱུར་མེད་སྲོག་གི་ཀ་བ་ཚུགསཿ ཚེ་མདའ་འདི་ལ་ཚད་
ཅིག་སྟོན༔ སྒྲུབ་རྫས་འཆི་མེད་བདུད་རྩིར་བསྒྱུརཿ སྐྱེ་འཆི་མེད་པའི་དངོས་གྲུབ་
སྩོལཿ རྩ་སྔགས་བརྗོད། ཧཱུྃ༔ ཤར་ནས་རིག་འཛིན་ཧཱུྃ་ཀཱ་རཿ ཡང་དག་ཐུགས་
ཀྱི་ཀློང་ནས་བཞེངསཿ འབྱུང་བ་ཆུ་ཡི་བཅུད་བསྡུས་ལཿ ཁྲག་གི་ཁམས་ནས་
ཡར་བའི་ཚེ༔ མཱ་མ་ཀི་ཡི་ཀློང་དུ་བསྐྱིལཿ འགྱུར་མེད་སྲོག་གི་ཀ་བ་ཚུགསཿ ཚེ་
མདའ་འདི་ལ་ཚད་ཅིག་སྟོན༔ སྒྲུབ་རྫས་འཆི་མེད་བདུད་རྩིར་བསྒྱུརཿ སྐྱེ་འཆི་
མེད་པའི་དངོས་གྲུབ་སྩོལཿ རྩ་སྔགས་བརྗོད། ཀྲྀ ལྷོ་ནས་རིག་འཛིན་མཉྫ་ཤྲཱི༔
འཇམ་དཔལ་སྐུ་ཡི་ཀློང་ནས་བཞེངས༔ འབྱུང་བ་ས་ཡི་བཅུད་བསྡུས་ལ༔ ཤ་ཡི་
ཁམས་ནས་ཡར་བའི་ཚེ༔ སངས་རྒྱས་སྤྱན་མའི་ཀློང་དུ་བསྐྱིལཿ འགྱུར་མེད་
སྲོག་གི་ཀ་བ་ཚུགསཿ ཚེ་མདའ་འདི་ལ་ཚད་ཅིག་སྟོན༔ སྒྲུབ་རྫས་འཆི་མེད་བདུད་
རྩིར་བསྒྱུརཿ སྐྱེ་འཆི་མེད་པའི་དངོས་གྲུབ་སྩོལ༔ རྩ་སྔགས་བརྗོད། ཧཱི༔ ནུབ་ནས་
རིག་འཛིན་ན་གྲྭ་རྫུན པདྨ་གསུང་གི་ཀློང་ནས་བཞེངས༔ འབྱུང་བ་མེ་ཡི་བཅུད་
བསྡུས་ལཿ དྲོད་ཀྱི་ཁམས་ནས་ཡར་བའི་ཚེ༔ གོས་དཀར་མོ་ཡི་ཀློང་དུ་བསྐྱིལ
འགྱུར་མེད་སྲོག་གི་ཀ་བ་ཚུགསཿ ཚེ་མདའ་འདི་ལ་ཚད་ཅིག་སྟོན༔ སྒྲུབ་རྫས་
འཆི་མེད་བདུད་རྩིར་བསྒྱུརཿ སྐྱེ་འཆི་མེད་པའི་དངོས་གྲུབ་སྩོལཿ རྩ་སྔགས་བརྗོད།
ཨ༔ བྱང་ནས་རིག་འཛིན་པྲ་བྷ་ཕྲིན་ལས་ཕུར་བའི་ཀློང་ནས་བཞེངསཿ འབྱུང་
བ་རླུང་གི་བཅུད་བསྡུས་ལཿ དབུག་ཀྱི་ཁམས་ནས་ཡར་བའི་ཚེ༔ དམ་ཚིག་སྒྲོལ་
མའི་ཀློང་དུ་བསྐྱིལཿ འགྱུར་མེད་སྲོག་གི་ཀ་བ་ཚུགསཿ ཚེ་མདའ་འདི་ལ་ཚད་


ཅིག་སྟོན༔ སྒྲུབ་རྫས་འཆི་མེད་བདུད་རྩིར་བསྒྱུརཿ སྐྱེ་འཆི་མེད་པའི་དངོས་གྲུབ་
སྩོལཿ རྩ་སྔགས་བརྗོད། ཛ ཤར་ལྷོ་རིག་འཛིན་དྷ་ན་སཾ རྦོད་གཏོང་ཟིལ་གནོན་
བརྡུལ་བཞུགས་བསྐྱེདཿ ཀློང་གྱུར་ཡེ་ཤེས་ལྕགས་ཀྱུ་ཡིསཿ འཁྱམས་དང་ཡར་
བའི་བླ་ཚེ་ཁུག འགྱུར་མེད་སྲོག་གི་ཀ་བ་ཚུགས༔ ཚེ་མདའ་འདི་ལ་ཚད་ཅིག་
སྟོན སྒྲུབ་རྫས་འཆི་མེད་བདུད་རྩིར་བསྒྱུརཿ སྐྱེ་འཆི་མེད་པའི་དངོས་གྲུབ་སྩོལ༔
རྩ་སྔགས་བརྗོད། ལྷོ་ནུབ་རིག་འཛིན་བི་མ་ལཿ ཚེ་ལ་དབང་བའི་བརྟུལ་ཞུགས་སྐྱེད
དའདའ་ཀ་ཡེ་ཤེས་ཞགས་པ་ཡིསཿ འཐོར་བ་ཁུག་ལ་ཟད་པ་བསྲིངཿ འགྱུར་མེད་
སྲོག་གི་ཀ་བ་ཚུགས༔ ཚེ་མདའ་འདི་ལ་ཚད་ཅིག་སྟོན༔ སྒྲུབ་རྫས་འཆི་མེད་བདུད་
རྩིར་བསྒྱུར སྐྱེ་འཆི་མེད་པའི་དངོས་གྲུབ་སྩོལཿ རྩ་སྔགས་བརྗོད། ཐཾ༔ ནུབ་བྱང་
རིག་འཛིན་རོལྦུ་གུ༔ དྲེགས་པ་ཟིལ་གནོན་བརྟུལ་བཞུགས་སྐྱེདཿ དབྱིངས་སྒྲོལ་
ཡེ་ཤེས་ལྕགས་སྒྲོགས་གིསཿ ལྷ་འདྲེས་བརྐུས་པའི་བླ་ཚེ་ཕྲོགསཿ འགྱུར་མེད་
སྲོག་གི་ཀ་བ་ཚུགས ཚེ་མདའ་འདི་ལ་ཚད་ཅིག་སྟོན༔ སྒྲུབ་རྫས་འཆི་མེད་བདུད་
རྩིར་སྒྱུརཿ སྐྱེ་འཆི་མེད་པའི་དངོས་གྲུབ་སྩོལཿ རྩ་སྔགས་བརྗོད། ཧོ༔ བྱང་ཤར་རིག་
འཛིན་ཤྲིནྟཾ་གྷརཿ མངོན་སྤྱོད་དམོད་པའི་བརྟུལ་ཞུགས་སྐྱེད མཐའ་གྲོལ་ཡེ་ཤེས་
དྲིལ་བུ་ཡིསཿ བྱད་དུ་བཅུག་པའི་བླ་ཚེ་བསྡུསཿ འགྱུར་མེད་སྲོག་གི་ཀ་བ་ཚུགས
ཚེ་མདའ་འདི་ལ་ཚད་ཅིག་སྟོན༔ སྒྲུབ་རྫས་འཆི་མེད་བདུད་རྩིར་སྒྱུརཿ སྐྱེ་འཆི་
མེད་པའི་དངོས་གྲུབ་སྩོལཿ རྩ་སྔགས་བརྗོད། ཅེས་བཀུག་ཚེབཀྲ་བརྟགས་པའི་རྗེས༔ རྒྱས་
གདབ་ཚེ་མདའ་དྲང་པོར་བསྲིངས༔ ཨ༔ འབྱུང་ལྔའི་དབྱིངས་སུ་འཁྱམས་པའི་ཚེ༔ ཡུམ་


ལྔའི་ཀློང་དུ་རྒྱས་བཏབ་པསཿ ཡེ་ཤེས་ལྔ་ལ་སྐྱེ་མཆི་མེདཿ སྐུ་ལྔའི་དབྱིངས་སུ་ཚེ་
སྦས་པཿ རིག་ལྔའི་རྒྱལ་བས་ཀྱང་མི་གཟིགས༔ དྷརྨདྷ་ཏུ་བཛྲ་རཀཿ ཞེས་བརྗོད་སྤྲོས་
བྲལ་ངང་ལ་བཞག ས་མ་ཡ༔ ལྷ་སྔགས་ཏིང་འཛིན་དམིགས་པའི་གཏད༔ ཀུན་ལས་ཁྱད་འཕགས་རིག་འཛིན་
གྱི༔ ཚེ་སྒྲུབ་བདུད་རྩིའི་བུམ་བཅུད་འདི༔ ཆོས་བདག་སྐྱེས་བུའི་སྲོག་མཐུད་ཕྱིརཿ ཀློང་བྱང་མཁའ་འགྲོའི་
བརྡ་རུ་བསྟན༔ དུས་བབ་འགྲོ་དོན་སྤྱོད་པར་ཤོག གུ་ཧྥ་རྡ་ཐིམ
གཞན་ལ་ཚེ་ཡི་དབང་བསྐུར་ན༔ སློབ་མ་ཁྲུས་བྱ་བགེགས་དང་བྲལཿ སྲུང་འཁོར་བསྒོམ་ལ་མཎྜལ་ཕུལ ལོ་
རྒྱུས་བཤད་ལ་སྐྱབས་སེམས་དང་རྒྱུན་བཤགས་རྗེས་ལ་གསོལ་བ་བཏབ༔ འཆི་མེད་མགོན་པོ་པདྨ་
འབྱུང་༔ སྲོག་གི་འཇིགས་པ་སྐྲགས་པ་ལཿ ཐུགས་རྗེ་ཆེན་པོས་ཉེར་དགོང་ནས
ཚེ་ཡི་དབང་དང་དངོས་གྲུབ་སྩོལཿ ལན་གསུམ་རྗེས་སུ་སློབ་མནི༔ ལས་ཆུས་བསངས་ལ་གུ་རུ་བསྐྱེད༔
སྤྱི་བོར་ཚེ་དཔག་མེད་ཡབ་ཡུམཿ མཉམ་པར་སྦྱོར་བའི་མཁའ་གསང་ནསཿ བདེ་
ཆེན་བྱང་སེམས་བདུད་རྩིའི་རྒྱུན བབས་པའི་ལུས་གང་བདེ་བས་མྱོསཿ རྡོ་རྗེའི་
སྲོག་ལ་དབང་ཐོབ་དམིགསཿ སྤོས་རོལ་དང་བཅས་ཡེ་ཤེས་དབབ༔ ཏིཥྛ་བཛྲ་བརྟན་པར་བྱ༔ དེ་
ནས་ཚེ་བུམ་སྤྱི་བོར་བསྐུ༔ ཧི༔ སྣང་སྲིད་གཞོན་ནུ་བུམ་པའི་སྐུ༔ སྐྱེ་མཆི་བྲལ་བའི་བཅུད་
ཀྱིས་གཏམ༔ སྐལ་ལྡན་བུ་ལ་དབང་བསྐུར་བས༔ འཆི་མེད་རྡོ་རྗེའི་སྲོག་འགྲུབ་
ཤོག༔ རྩ་སྔགས༔ ཀ་ཡ་ཨ་བྷི་ཥིཉྩ་ཨོཾ༔ བདུད་རྩི་མགྲིན་པར་གཏད་ལ༔ ཧཱུྃ༔ བདེ་ཆེན་ཡུམ་
ལྔའི་བྷན་དྷ་རུ༔ འཆི་མེད་བྱང་སེམས་བདུད་རྩི་འཁྱིལ༔ སྐལ་ལྡན་བུ་ལ་བྱིན་
པ་ཡིས༔ སྐྱེ་འཆི་མེད་པའི་དབང་ཐོབ་ཤོག༔ རྩ་སྔགས་བརྗོད༔ ཝཀྐ་ཨབྷི་ཥིཉྩ་ཨཱ༔ ཚེ་
རིལ་སྙིང་གར་གཏུགས་ལ༔ ཧཱི༔ བརྟན་གཡོའི་ཁམས་དང་སྟོབས་བཅུའི་དཔལ༔ ཡོངས་
གྱི་བཅུད་འདུས་ཚེའི་རིལ་བུ༔ རིགས་ཀྱི་བུ་ལ་སྦྱིན་པ་ཡིས༔ རྡོ་རྗེ་སྲོག་ལ་


དབང་ཐོབ་ཤོག༔ རྩ་སྔགས་མཐར༔ ཙིཏྟ་ཨ་བྷི་ཥིཉྩ་ཧཱུྃ༔ རྗེས་ལ་ཚེའགུགས་རྒྱ་ཡི་གདབ༔ གཏང་
རག་འབུལ་ཞིང་དམ་ཚིག་སྲུང་༔ ཐུགས་རྗེ་ལྡན་པའི་སློབ་དཔོན་གྱིས༔ མོ་གུས་ལྡན་པས་སློབ་མ་ལ༔ གཞུང་
བཞིན་འདི་ནི་སུས་བསྐུར་བ༔ འཆི་བདག་ཁ་རུ་ཚུད་ཀྱང་ཐོན༔ རིག་འཛིན་དགོངས་པའི་སྟོབས་བཙན་པས
བྱད་དུ་བཅུག་ཀྱང་ཡ་མི་ང་༔ དེ་ཕྱིར་སྙིང་ལས་གཅེས་པར་ཟུངས༔ བཀའ་སྲུང་ལྕམ་དྲལ་སྤེལ་ཚེ་གྱིསཿ ས་མ་
ཡ༔ རྒྱ་རྒྱ་རྒྱ༔ སརྦ་མངྒ་ལཾ
ཚེ་འགུགས་ནི།
རང་ཉིད་པདྨ་འབྱུང་གནས་གསལ་བའི་ཐུགས་ཀ་ནས་འོད་ཟེར་འཕྲོས་པས་ཕྱི་
ནང་སྣོད་བཅུད་ཐམས་ཅད་ལྷ་སྔགས་སུ་གསལ་བའི་གཟི་བརྗིད་ཀྱིས། སངས་
རྒྱས་དང་བྱང་ཆུབ་སེམས་དཔལ་རྩ་གསུམ་ཆོས་སྐྱོང་ཐམས་ཅད་ཀྱི་ཚེ་ཡི་བྱིན་
རླབས་དང་། འབྱུང་བའི་བཅུད་ཀྱི་དྭངས་མ་ཐམས་ཅད། དྲང་སྲོང་རིག་འཛིན་ཚེ་
ལ་དབང་བ་ཐམས་ཅད་ཀྱི་ཐུགས་རྗེ་བྱིན་རླབས། མདོར་ན་སེམས་ཅན་བསོད་
ནམས་ཅན་དཀར་པོ་དགེ་བའི་ལས་བསྒྲུབ་ཅིང་། དབང་ཆེ་བ། རྩལ་གྲགས་པ།
འཁོར་མང་བ། ཡོན་ཏན་ཆེ་བ། སྟོབས་དང་སྙན་གྲགས་ལྡན་པ། གདུལ་བྱ་ཕྲིན་
ལས་ཅན་རྣམས་ཀྱི། ཚེ་དང་བསོད་ནམས་ཐམས་ཅད་ཡི་གེ་ཎིའི་རྣམ་པར་འོད་
ཟེར་ཁ་དོག་སྣ་ཚོགས་སུ་འཕྲོས་པས། བདག་གཞན་རྣམས་ཀྱི་སྤྱི་བོའི་གཙུག་
ནས་སིབ་སིབ་ཏུ་ཐིམ་པར་འཆི་བ་མེད་པ་ཚེ་ཡི་རིག་འཛིན་བརྙེས་པར་བསམ།
ཧཱི༔ བསྐྱེད་རྫོགས་ཏིང་ངེ་འཛིན་གྱི་མདངས་གསལ་བའི། །རང་ཉིད་པདྨ་འབྱུང་
གནས་ཚེ་དཔག་མེད། །ཐུགས་ཀར་བྱུ་རུའི་བུམ་པའི་ལྟོ་བ་རུ། །ཧཱིཝལས་སྲོག་ཎི་
རྩེ་སྔགས་འཁོར་བར་དམིགས། །བླ་ཚེ་ཆད་ཉམས་ཐམས་ཅད་སོར་ཆུད་ནས།།


ཚེ་དབང་དངོས་གྲུབ་ཐོབ་པའི་སྔགས་འདི་བཟླ། །ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་
ཨ་ཡུ་ཥ་ཧཱུཾ་ཎི་ཛ ཨོ་ཚེ་བློ་ཡུ་ཧཱུཾ༔ ༈ དྷཱི༔ དུས་གསུམ་སངས་རྒྱས་ཀུན་གྱི་ངོ་བོ་
ཉིད༑ ༑འགྲོ་རྣམས་མ་ལུས་སྒྲོལ་བའི་དེད་དཔོན་མཆོག །ཨོ་རྒྱན་པདྨ་རིག་འཛིན་
ཚེ་དཔག་མེད། །བདག་གི་ལུས་ངག་ཡིད་གསུམ་བྱིན་རླབས་ལ། །འཆི་མེད་ཚེ་
ཡི་དངོས་གྲུབ་སྩལ་དུ་གསོལ། །ནད་རིགས་བཞི་བརྒྱ་རྩ་བཞི་དང་། །རྐྱེན་ངན་
ཉི་ཁྲི་ཆིག་སྟོང་དང་། །ཡེ་འདྲོག་སུམ་བརྒྱ་དྲུག་ཅུ་དང་། །བགེགས་རིགས་སྟོང་
ཕྲག་བརྒྱད་ཅུ་དང་། །ཚེ་ཡི་བར་ཆད་མི་མཐུན་ཕྱོགས། །ཐམས་ཅད་བྱང་ཞིང་དག་
གྱུར་ཅིག །ཧི ཕྱི་ནི་བུམ་པ་ནང་ནི་བདུད་རྩིའི་གང་། །གསང་བའི་དོན་དུ་པདྨ་ཚེ་
དཔག་མེད། །གནས་ལྔར་ཕྱག་མཚན་ལྔ་དང་ཡིག་འབྲུ་ལྔ། །འོད་ཟེར་དཔག་ཡས་
ནམ་མཁའ་གང་བར་འཕྲོས། །ཧི༔ ཤར་ཕྱོགས་དྲི་ཟའི་ལག་ནས་ལྕགས་ཀྱུས་
ཁུག །ལྷོ་ཕྱོགས་གཤིན་རྗེའི་ལག་ནས་ཞགས་པས་ཁུག །ནུབ་ཕྱོགས་ཀླུ་དབང་
ལག་ནས་ལྕགས་སྒྲོགས་ཁུག །བྱང་ཕྱོགས་གནོད་སྦྱིན་ལག་ནས་དྲིལ་བུས་ཁུག།
སྟེང་ཕྱོགས་ཚངས་པ་བརྒྱ་བྱིན་ལག་ནས་ཁུག །འོག་ཕྱོགས་དགའ་བོ་འཇོག་པོའི་
ལག་ནས་ཁུག །ཚེ་སྲོག་ཆད་པ་མཐུད་ལ་ཡལ་བ་ཁུག །གས་པ་སྦྱོར་ལ་ཉམ་པ་
ཐམས་ཅད་གསོས། །འོད་ཟེར་དཀར་ལ་འཚེར་ཤིང་སྣུམ་ལ་འདྲིལ། །སྤྱི་བོར་
གཙུག་ནས་ལུས་ལ་སིབ་སིབ་ཐིམ། །འོད་འབར་འཆི་མེད་ཚེ་ཡིས་དབང་ཐོབ་
ཤོག །ཨོཾ་ཨཱཧཱུྃ་བཛྲ་གུ་རུ་པདྨ་སིདྡྷི་ཨ་ཡུ་ཥ་ཧཱུཾ་ཧཱུཾ་ཎི་ཛ༔ ཨོཾ་ཨཱཧཱུྃ་ཧཱུྃ་ཧཱིབཛྲ་གུ་
རུ་པདྨ་སིདྡྷི་པུཎྱ་ཛྙཱན་ཨཱ་ཡུ༔སིདྡྷི་ཛ༔ ཧཱི༔ དཀར་མོ་མགྱོག་མ་ཞི་བའི་ལས་མཛད་


མ། །རྡོ་རྗེ་རིགས་ཀྱི་མཁའ་འགྲོ་འབུམ་དང་བཅས། །ཚེ་བདག་ཆེན་པོ་མཁའ་
འགྲོའི་ཚོགས་རྣམས་ཀྱིས། །རྡོ་རྗེ་ཚེ་མཆོག་འགུགས་པའི་ལས་མཛོད་ཅིག།
ཨོཾ་ཨ་མ་ར་ཎི་ཛཱི་ཝནྟི་ཡེ་སྭཱ་ཧཱ༔ ཧཱུྃ༔ སེར་མོ་མགྱོག་མ་རྒྱས་པའི་ལས་མཛད་མ།།
རིན་ཆེན་རིགས་ཀྱི་མཁའ་འགྲོ་འབུམ་དང་བཅས། །ཚེ་བདག་ཆེན་པོ་མཁའ་འགྲོའི་
ཚོགས་རྣམས་ཀྱིས། །རིན་ཆེན་ཚེ་མཆོག་འགུགས་པའི་ལས་མཛོད་ཅིག །ཨོཾ་ཨ་
མ་ར་ཎི་ཛཱི་ཝནྟི་ཡེ་སྭཱ་ཧཱ༔ ཧཱུྃ༔ དམར་མོ་མགྱོགས་མ་དབང་གི་ལས་མཛད་མ།།
པདྨ་རིགས་ཀྱི་མཁའ་འགྲོ་འབུམ་དང་བཅས། །ཚེ་བདག་ཆེན་པོ་མཁའ་འགྲོའི་
ཚོགས་རྣམས་ཀྱིས། །པདྨ་ཚེ་མཆོག་འགུགས་པའི་ལས་མཛོད་ཅིག །ཨོཾ་ཨ་མ་
ར་ཎི་ཛཱི་ཝནྟི་ཡེ་སྭཱ་ཧཱ༔ ཧཱུྃ༔ སྔོན་མོ་མགྱོག་མ་དྲག་པོའི་ལས་མཛད་མ། །ལས་
ཀྱི་རིགས་ཀྱི་མཁའ་འགྲོ་འབུམ་དང་བཅས། །ཚེ་བདག་ཆེན་པོ་མཁའ་འགྲོའི་
ཚོགས་རྣམས་ཀྱིས། །ཀརྨ་ཚེ་མཆོག་འགུགས་པའི་ལས་མཛོད་ཅིག །ཨོཾ་ཨ་མ་
ར་ཎི་ཛཱི་ཝནྟི་ཡེ་སྭཱ་ཧཱ༔ སྐྱེ་བ་མེད་པ་ལྷུན་གྲུབ་བུམ་མཆོག་དབུས། །འགགས་མེད་
ངང་ལས་འཆི་མེད་ཡེ་ཤེས་སྐུ། ཚེ་མཆོག་སྙིང་པོ་ཐུགས་ཉིད་ངང་དུ་བསྟིམ། །འཆི་
མེད་རྡོ་རྗེ་ལྟ་བུའི་ཚེ་ཁུག་ཅིག །ཨོཾ་ཨ་མ་ར་ཎི་ཛཱི་ཝནྟི་ཡེ་སྭཱ་ཧཱ༔ ཧཱུྃ༔ ཆོས་ཀྱི་
དབྱིངས་ཀྱི་གཞལ་ཡས་ནས། །སྐྱེ་བ་མེད་པའི་ཚེ་ཁུག་ཅིག །རང་བཞིན་ལྷུན་
གྱི་གྲུབ་པ་ནས། །འགག་པ་མེད་པའི་ཚེ་ཁུག་ཅིག །གདོད་ནས་མ་སྐྱེས་མཉམ་
པ་ཉིད། །མཁྱེན་བརྩེ་ཡེ་ཤེས་ཚེ་ཁུག་ཅིག །ལྷུན་གྲུབ་འདུས་མ་བྱས་པ་ཡི།།
ཐིག་ལེ་ཉག་གཅིག་ཚེ་ཁུག་ཅིག །འགྲོ་འོང་གཉིས་མེད་མཉམ་པ་ཉིད། །སྐྱེ་འཆི་


མེད་པའི་ཚེ་ཁུག་ཅིག །ཅེས་རིག་འཛིན་ཀློང་གསལ་སྙིང་པོའི་གཏེར་མའོ། ཧཱུྃ༔ བཅོམ་ལྡན་མགོན་
པོ་ཚེ་དཔག་མེད། །སྐུ་མདོག་དམར་པོ་ལོངས་སྤྱོད་རྫོགས། །ཕྱག་ན་ཚེ་ཡི་བུམ་
པ་བསྣམས། །གསང་བ་ཐུགས་ཀྱི་བུམ་པ་ནས། །སྙིང་པོ་བཅུད་ཀྱི་ཨ་ཡུ་ཥེ། །མི་
ཤིགས་རྡོ་རྗེའི་དབང་ཐོབ་ཤོག། ༈ དྷཱི༔ བཅོམ་ལྡན་མགོན་པོ་ཡེ་ཤེས་ཚེ་དཔག་
མེད༑ ༑སྒྲིབ་པའི་དྲྭ་བ་ཀུན་བཅོམ་བཅོམ་ལྡན་འདས། །ཚེ་བདག་ལྷ་མོ་མགྱོགས་
མའི་ཚོགས་རྣམས་ཀྱིས། །ཆད་པ་འཁྱམས་དང་ཡལ་བའི་ཚེ་ཁུག་ཅིག །ཨོཾ་ཨ་
ཡུམྦྷན་ཚེ་བྷཾ་བཛྲ་ཨ་བྷི་ཥིཉྩ་ཧཱུཾ་ཎི་ཛ ཞེས་ཇོ་བོ་བཀྲ་ཤིས་རབ་བརྟན་གྱི་ཚེ་འགུག་དག་སྣང་མའོ།།
འོ༔ རིག་འཛིན་ཚེ་འགུགས་བསྡུས་པ་ནི༔
ཨོྃ༔ རང་སྣང་ཟང་མདོག་དཔལ་གྱི་རཿ ལྔ་ལྡན་རང་བྱུང་ཕོ་བྲང་ནསཿ བཅོམ་
ལྡན་མགོན་པོ་ཚེ་དཔག་མེདཿ དཔལ་ཆེན་གྲུབ་པའི་རིག་འཛིན་བརྒྱདཿ རྩ་བརྒྱུད་
བླ་མ་ཡི་དམ་ལྷ༔ མཁའ་འགྲོ་ཆོས་སྐྱོང་ཚོགས་དང་བཅསཿ ཐུགས་དམ་བསྐུལ་
ལོ་དབྱིངས་ནས་བཞེངས༔ འཁོར་འདས་ལམ་གསུམ་བཅུད་བསྡུས་ལཿ བླ་ཚེ་
ཆད་ཉམས་ཡར་བ་ཀུན ཡེ་ཤེས་ཀློང་དགུའི་དབྱིངས་སུ་བསྐྱིལཿ འགྱུར་མེད་
སྲོག་གི་ཀ་བ་ཚུགསཿ ཚེ་མདའ་འདི་ལ་ཚད་ཅིག་སྟོན༔ སྒྲུབ་རྫས་འཆི་མེད་བདུད་
རྩིར་སྒྱུརཿ སྐྱེ་འཆི་མེད་པའི་དངོས་གྲུབ་སྩོལཿ ཨོཾ་ཨཱ༔ཧཱུྃ་བཛྲ་མ་ཧཱ་གུ་རུ་ཨ་
ཡུཛྙཱ་ན་མ་ཧཱ་སིདྡྷི་ཚེ་བྷཱ་ནཾ་ཛསརྦ་སི་དྷི་ཧཱུཾ། འཇམདབྱངསམཁྱེན་བརྩེ་དབང་པོས་གསུངས་སོ།།
ཧི༔ དང་པོ་ཆོས་ཀྱི་དབྱིངས་ཀྱིས་རྒྱ། །གཉིས་པ་ཐབས་དང་ཤེས་རབ་རྒྱ། །གསུམ་
པ་སྐུ་གསུང་ཐུགས་ཀྱིས་རྒྱ། །བཞི་པ་ཡེ་ཤེས་བཞི་ཡིས་རྒྱ། །ལྔ་པ་རིགས་ལྔའི་


སངས་རྒྱས་རྒྱ། །དྲུག་པ་བཅོམ་ལྡན་ཐུབ་དྲུག་རྒྱ། །བདུན་པ་སངས་རྒྱས་རབ་
བདུན་རྒྱ། །ཕྱག་རྒྱ་བདུན་གྱི་རྒྱས་གདབ་པོ། །
སཿ འབྱུང་ལྔའི་དབྱིངས་སུ་འཁྱམས་པའི་ཚེ། །ཡུམ་ལྔའི་ཀློང་དུ་རྒྱས་གདབ་པོ།།
ཡེ་ཤེས་ལྔ་ལ་སྐྱེ་འཆི་མེད། །སྐུ་ལྔའི་དབྱིངས་སུ་ཚེ་རྒྱས་པར། །རིགས་ལྔ་རྒྱལ་
བས་ཀྱང་མི་གཟིགས། །དྷརྨ་དྷཆུ་རཀྵ་རཀྵ། ཧཱི ལྷ་དང་རིག་འཛིན་ཚེ་ཡི་བདག།
ཅིས་ཀྱང་མི་ཆོད་མི་ཤིགས་པར། །ཚེ་བསྲིངས་བླ་ཁུག་རྒྱས་གདབ་ལ། །འཆི་
མེད་ཚེ་དབང་འདིར་སྩོལ་ཅིག །ཨོཾ་ན་མོ་བྷ་ག་ཝ་ཏི ཨོཾ་ཨ་མ་ར་ཎི༔ ཚེ་དབང་
དུ་གྱུར་ཅིག དབང་དངོས་གྲུབ་ཏུ་གྱུར་ཅིག མི་ཤིགས་པ་རྡོ་རྗེ་ལྟ་བུར་གྱུར་ཅིག
ཚེ་མི་འགྱུར་པ་གཡུང་དྲུང་ལྟ་བུར་གྱུར་ཅིག ཚེ་མི་ནུབ་པ་རྒྱལ་མཚན་ལྟ་བུར་
གྱུར་ཅིག ཚེ་སྲོག་རྡོ་རྗེ་བྲག་རི་བས་སྲ་ཞིང་བསྟན་པ་ལ་མངའ་མཉེས་པར་གྱུར་
ཅིག དུས་མིན་འཆི་བའི་མཚན་མ་མཐོང་བ༔ འཆི་མེད་ཚེ་ཡི་དཔལ་ལ ཡེ་
དྷརྨ་སོགས གཟི་བརྗིད་རྒྱལ་པོ་མགོན་པོ་ཚེ་དཔག་མེད། །འཆི་མེད་གྲུབ་པ་གཙུག་
ཏོར་རྣམ་པར་རྒྱལ། །དངོས་གྲུབ་མཆོག་སྩོལ་ཡིད་བཞིན་འཁོར་ལོའི་ཞབས།།
འཆི་མེད་ལྷ་ཚོགས་རྣམས་ཀྱིས་དགེ་ལེགས་སྩོལ། །བཀྲ་ཤིས་ཅི་རིག་བུའོ།། །།


རི་ཁྲུས་དང་ཁྱིམ་ཁྲུས་ཀྱི་ཆོ་ག་ཉེས་པ་ཀུན་སེལ་
ཞེས་བྱ་བ་བཞུགས་སོ༔
རྟེན་གྱི་དྲུང་དུ་སྦྱངས་གཏོར་བྱ༔
བསྡུ་ན། མཆོག་གསུམ་རྩ་གསུམ་བཀའ་སྲུང་དམ་ཅན་རྒྱ་མཚོའི་ཚོགས་དང་
ཡུལ་ཁ་ཅིག་གིས་ཁྱིམ་ཁྲུས་ཞེས་པ་ཁྱིམ་གྱི་ཐབ་ཀ་གཙོ་བོར་གྱུར་བ་ལ་བྱེད་སྲོལ་ཡོད་པ་ལྟར། །
གནས་ཁང་འདི་ཉིད་ཀྱི་ཕྱི་ནང་ཕུག་མདའ་བར་གསུམ་ལ་འགྲིམ་པའི་གདོན་
བགེགས་ལོག་པར་འདྲེན་པའི་ཚོགས་རྣམས་འདིར་རུ་མ་འདུག་པར་གཞན་དུ་དེངས་
ཤིག ཨོཾ་བཛྲ་ཙཎྜཨོཾ་སུཾ་བྷ་ནི༔ དྲག་སྔགས་བརྗོད་ནས་བསྐྲད་དོ། །བཛྲ་རཀྵ་རཀྵ༔ ཕྱོགས་
མཚམས་སྟེང་འོག་ཐམས་ཅད་རྡོ་རྗེའི་སྲུང་བའི་གུར་ཁང་ཡངས་ཤིང་རྒྱ་ཆེ་བར་
གྱུར༑ ཨོཾ་ཡེ་དྷརྨ་སོགས ཨོཾ་སུ་པྲ་ཏི༔ དེ་ནས་ཁྲུས་གསོལ་བ་ནི། ཐོག་མར་ལྷ་རྟེན་གྱི་གཟུགས་
བརྙན་ཤར་བའི་མེ་ལོང་ལ་སྐུ་ཁྲུས་གསོལ་བ་ནི། གང་འདིར་སངས་ཝཏྟ་ཡེ་སྭཱ་ཧཱ། རྟེན་བཞུགས་དང་
བཀྲ་ཤིས་མདོར་བསྡུས་བྱ། དེ་ནས་མེ་ལོང་ཐབ་ཀ་སོགས་ལ་བསྟན་ནས་བུམ་ཆུ་འཐོར། འདི་ནི་སྦྱིན་དང་
ཚུལ་ཁྲིམས་བཟོད་བརྩོན་འགྲུས། །བསམ་གཏན་ཤེས་རབ་རང་བཞིན་དག་པའི་
ཆུ༑ ༑སེར་སྣ་ཁྲིམས་འཆལ་ཁོང་ཁྲོ་ལེ་ལོ་དང་། །རྣམ་གཡེང་གཏི་མུག་དྲི་མ་སྦྱོང་
མཛད་པ། །གཏོང་བ་ཚུལ་ཁྲིམས་བཟོད་པ་སྤྲོ་དགའ་དང་། །ཏིང་འཛིན་ཡེ་ཤེས་
ཉིད་ལ་ལེགས་བགོས་ཆུས། །ཁྲུས་ལེགས་མཛད་ཀྱིས་རྟག་ཏུ་ཁྲུས་བགྱིའོ། །ཡིག་
བརྒྱ་དང་ཁྲུས་སྔགས་བརྗོད། །ཆུ་བོ་དྲུག་གི་ཁྲུས་བྱས་པས། །བག་ཆགས་རྣམ་དྲུག་སྦྱངས་
ནས་ནི། །གང་ལ་ཉེས་པ་མི་མངའ་ཞིང་། །ཁྲུས་ལེགས་མཛད་ལ་ཉེས་མི་མངའ།།
བ་དང་།

ཡོན་ཏན་དྲུག་ལྡན་པའི། །ཁྲུས་ལེགས་མཛད་ལ་ཉེས་མི་མངའ། །དྲི་མ་རྣམ་དྲུག་
དག་པ་ཡི། །ཡོན་ཏན་ཐམས་ཅད་དང་ལྡན་པའི། །སངས་རྒྱས་ཐམས་ཅད་མཆོད་
དོན་དུ། །དད་པས་བདག་གིས་ཁྲུས་བགྱིའོ། །ཡིག་བརྒྱ་དང་ལུས་སྔགས་བརྗོད། འདོད་
ཆགས་ཞེ་སྡང་གཏི་མུག་གསུམ། །འདི་དག་འཇིག་རྟེན་དུག་གསུམ་སྟེ། །དཀོན་
མཆོག་གསུམ་ལ་དུག་མི་མངའ། །མཆོག་གསུམ་བདེན་པས་དུག་བཅོམ་མོ། །ཡིག་
བརྒྱ་དང་ཁྲུས་སྔགས། ས་ཆུ་མེ་རླུང་འདི་དག་ནི། །དུག་གི་ཕ་དང་མ་ཡིན་ཏེ། །བདེན་
པའི་བདེན་ཚིག་འདི་བརྗོད་པས། །དུག་རྣམས་འབྱུང་བཞིའི་ནང་དུ་སོང་། །ཡིག་
བརྒྱ་དང་ཁྲུས་སྔགས་རྣམ་འཇོམས་སྨེ་བརྩེགས་བརྗོད་ལ་བུམ་ཆུ་འཐོར། གནས་ཁང་འདི་ཉིད་ཀྱི་
ཕྱི་ནང་ཕུག་མདའ་བར་གསུམ་ན་གཉུག་མར་གནས་ཤིང་འགོ་བའི་ལྷ་དང་། ས་
བདག་ཀླུ་གཉན་ལ་སོགས་པ་རྣམས་ཀྱིས་ཚེ་འཁོར་བ་ཐོག་མ་མེད་པ་ནས་བསགས་
པའི་སྡིག་པ་དང་སྒྲིབ་པ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། ནད་དང་ཉེ་བར་འཚེ་
བ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། སྡུག་བསྔལ་དང་ཟུག་རྔུ་ཐམས་ཅད་ཤིནྟཾ་ཀུ་
རུ་ཡེ་སྭཱ་ཧཱ། ཐབ་གཞོབ་དང་རྫས་ངན་གྱིས་ཕོག་པ་ཐམས་ཅད་ཤིནཾ་ཀུ་རུ་ཡེ་སྭཱ་
ཧཱ༑ དམེ་མནོལ་ནལ་གསུམ་གྱིས་ཕོག་པ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། དམ་
ཉམས་དང་མཁོན་གྲིབ་ཀྱིས་གནོད་པ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། ས་སྐོ་རྡོ་
སློག་གིས་གནོད་པར་སོང་བ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། ཆོས་མིན་ངན་
སྤྱོད་ཀྱིས་ཁྲོས་པ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། བན་བོན་མཐུ་བོ་ཆེས་བཅིངས་
པ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། མནན་པ་དང་གཟེར་བ་ཐམས་ཅད་ཤིནྟཾ་ཀུ་
རུ་ཡེ་སྭཱ་ཧཱ། གཏད་ཁྲམ་དང་དབྱེ་ཆོག་གིས་གྱིས་པ་ཐམས་ཅད་ཤིནྟཾ་ཀུ་རུ་ཡེ་སྭཱ་

ཧཱ༑ མདོར་ན་རྒུད་པ་དང་ཉམས་པ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། ཞེས་བཀྲུའོ། །མེ་
ཏོག་འཐོར། གང་སེར་ཕུན་སུམ་ཚོགས་པ་སོགས་ཀྱིས་བཀྲ་ཤིས་ཅི་རིགས་པ་དང༌། རྟེན་འབྲེལ་སྙིང་པོ། རྣམ་
སྲས་ནོར་བུ་བཟང་པོའི་གཟུངས། དཔལ་ཆེན་མོའམ་གནོད་སྦྱིན་ཕོ་དགུའི་གཟུངས་སོགས་བརྗོད་པར་བྱའོ།།
ཐབ་བསང་ནི།
ཨོཾ་བཛྲ་ཨ་མྲྀཏ་སོགས ཨོཾ་སྭཱ་བྷ་ཝ་སོགས༔ སྟོང་པའི་ངང་ལས་མདུན་དུ་ཧཱུྃ་ལས་ཞི་
བའི་ཐབ་ཁུང་ཟླུམ་པོ་དཀར་པོ་མཚན་ཉིད་ཡོངས་སུ་རྫོགས་པའི་དབུས་སུ་པདྨ་
དང་ཟླ་བའི་གདན་ལ་རཾ་ལས་མེ་ལྷ་དྲང་སྲོང་ཨཀྵེ་ཡི་རྒྱལ་པོ་སྐུ་མདོག་དཀར་
པོ་ཞི་བའི་ཉམས་ཅན་ཞལ་གཅིག་ཕྱག་གཉིས་གཡས་མེ་ཡི་ཞགས་པ་དང་གཡོན་
བགྲང་ཕྲེང་འཛིན་པ་ར་སྐྱེས་ཁམ་པ་ལ་ཆིབས་པ། དེ་ལས་གཞན་ཡང་མེ་ལྷའི་
འཁོར་ཚོགས་དུ་མས་བསྐོར་བ་གནས་གསུམ་འབྲུ་གསུམ་ལས་འོད་ཟེར་འཕྲོས་
པས་ཡེ་ཤེས་པ་སྤྱན་དྲངས་ལ་བསྟིམ་མོ། །སྤྱན་དྲངས་བ་ནི། ཧཱུྃ དད་པ་དང་ནི་དམ་
ཚིག་གི །ཚུར་གཤེགས་ཚུར་གཤེགས་འབྱུང་པོའི་ཚོགས། །མེ་ལྷ་དྲང་སྲོང་བྲམ་
ཟེ་མཆོག །འདི་ཉིད་དུ་ནི་གཤེགས་སུ་གསོལ། །ཨོཾ་ཨཀྵེ་ཡི་དེ་བ་ཛ་ཛ༔ ཛ་ཧཱུཾ་བཾ་
ཧོ༑ ཨོཾ་བཛྲ་ཨརྒྱུ་སོགས པུ་ཛ་ཁ་ཧི། ཞེས་པས་མཆོད། ཧཱུྃ ལས་ཀྱི་རིགས་ལས་གྲུབ་
པ་ཡི། །མེ་ལྷ་རྒྱལ་པོ་དྲང་སྲོང་མཆོག །ཕྲིན་ལས་ཀུན་གྱི་དཔང་པོ་མཛོད། །སྟེང་
འཛིན་ལྷ་ལ་ཕྱག་འཚལ་བསྟོད། །ཡིག་བརྒྱ་བརྗོད། གནམ་ཆོས་ལས་ཝ་བསང་ནི། ཀྱེ༔ དེ་རིང་
སྲིད་པའི་གནམ་གོང་ལཿ ལྷ་ཤིང་ཤུག་པ་སུར་དཀར་དང་ཉ་དྲུག་མཁན་དཀར་
སྤོས་དཀར་དང་༔ དཀར་གསུམ་མངར་གསུམ་ཕྱེ་མར་དང་༔ སྲིད་པའི་ཝ་ཡིས་



བསང་དུད་དང་རྩི་སྨན་སྦྱར་བའི་དུད་པ་འདིསཿ བདག་དང་རྒྱུ་སྦྱོར་ཡོན་བདག་
གི སྐུ་ཡི་ལྷ་རྣམས་མནོལ་བ་ཝ་ཡིས་བསང་༔ གསུང་གི་ལྷ་རྣམས་མནོལ་བ་ཝ་
ཡིས་བསང་༔ ཐུགས་ཀྱི་ལྷ་རྣམས་མནོལ་བ་ཝ་ཡིས་བསང་༔ ཡོན་ཏན་ལྷ་རྣམས་
མནོལ་བ་ཝ་ཡིས་བསང་༔ ཕྲིན་ལས་ལྷ་རྣམས་མནོལ་བ་ཝ་ཡིས་བསང་༔ སྲུང་
སྐྱོབས་ལྷ་རྣམས་མནོལ་བ་ཝ་ཡིས་བསང་རྒྱབ་རྟེན་ལྷ་རྣམས་མནོལ་བ་ཝ་ཡིས་
བསང་ཕྲག་ལྷ་གཉན་པོ་མནོལ་བ་ཝ་ཡིས་བསང་མ་ལྷ་བུ་རྫི་མནོལ་བ་ཝ་ཡིས་
བསང་༔ ལུས་ལ་གནས་པའི་ལྷ་སྲུང་མནོལ་གྱུར་ན༔ མིག་གི་དབང་པོ་མནོལ་
བ་ཝ་ཡིས་བསང་༔ རྣ་བའི་དབང་པོ་མནོལ་བ་ཝ་ཡིས་བསང་༔ སྣ་བའི་དབང་
པོ་མནོལ་བ་ཝ་ཡིས་བསང་༔ ལྕེ་ཡི་དབང་པོ་མནོལ་བ་ཝ་ཡིས་བསང་༔ ལུས་
ཀྱི་དབང་པོ་མནོལ་བ་ཝ་ཡིས་བསང་༔ ཡིད་ཀྱི་དབང་པོ་མནོལ་བ་ཝ་ཡིས་བསང་
ཕུང་པོ་ཁམས་དང་སྐྱེ་མཆེད་མནོལ་བ་ཝ་ཡིས་བསང་༔ དེ་རིང་ཝ་བསང་བྱེད་
པའི་ཡོན་ཏན་གྱིསཿ བདག་དང་རྒྱུ་སྦྱོར་ཡོན་བདག་གི མིག་གི་ལིང་ཐོག་
བསལ་གྱུར་ཅིག རྐང་ལག་ཞ་གྲུམ་སོས་གྱུར་ཅིག སེམས་ཀྱི་གདུག་པ་བསལ་
གྱུར་ཅིག ལུས་ཀྱི་ན་ཚ་ཞི་གྱུར་ཅིག༔ སྲིད་པའི་ཝ་བསང་བྱས་པའི་ཡོན་ཏན་གྱིས
བདག་དང་རྒྱུ་སྦྱོར་ཡོན་བདག་ལཿ དམེ་མུག་ནལ་གསུམ་གྱིས་མ་མནོལ་ཅིག
དྲི་བོ་རབ་ཆབ་ཀྱིས་མ་མནོལ་ཅིག ཤི་བོའི་རོ་གྲིབ་ཀྱིས་མ་མནོལ་ཅིག གསོན་
པོའི་བང་གྲིབ་ཀྱིས་མ་མནོལ་ཅིག ཐབ་དང་གཞོབ་ཀྱིས་མ་མནོལ་ཅིག ཞག་
ཞིག་ཟླ་རལ་གྱིས་མ་མནོལ་ཅིག མཛེ་ཅན་གཅོང་པོས་མ་མནོལ་ཅིག ཟས་གྲིབ་


གོས་གྲིབ་ཀྱིས་མ་མནོལ་ཅིག གྲིབ་ངན་མི་གཙང་བ་ཐམས་ཅད་སང་སང་དག་
པར་གྱུར་ཅིག
༈ ཨོཾ་ཨཱ་ཧཱུྃ། ཆོས་རྣམས་རང་བཞིན་ཀུན་བྲལ་ཡང་༔ རྨི་ལམ་བཞིན་དུ་མནོལ་
བ་བསང་༔ བསང་དང་བསང་བྱ་བསང་ཡུལ་སོགས༔ རང་བཞིན་དག་པའི་
དབྱིངས་སུ་བསང་༔ མི་གཙང་ཟོས་ཤིང་གྱོན་པ་དང་༔ སྐུ་གསུང་ཐུགས་དང་
འགལ་བགྱིད་བསང་༔ དམ་གྲིབ་ཉམས་གྲིབ་མཁོན་གྲིབ་དང་རོ་གྲིབ་ཡུག་
གྲིབ་བག་གྲིབ་དང་༔ ཟས་གྲིབ་གོས་གྲིབ་མནོལ་ཤེལ་དང་༔ མཛེ་གྲིབ་ཐབ་
གཞོབ་ནལ་གྲིབ་དང་༔ ལྷ་མི་ཡོངས་ལ་གྲིབ་ཕོག་པ༔ མ་ལུས་བསང་གི་དུད་
པས་བསང་བསང་གི་མི་བསང་གང་ཡང་མེད༔ མི་གཙང་བ་ནི་ཐམས་ཅད་
བསང་༔ མི་མཐུན་བར་ཆད་ཞི་བ་དང་ཚེ་དང་བསོད་ནམས་རྒྱས་པ་དང་༔ ཁམས་
གསུམ་དབང་དུ་སྡུད་པ་དང་༔ ཅི་བསམ་དོན་ཀུན་འགྲུབ་པར་མཛོད༔ ཅེས་པའང་
ར་གྲྭ་ཨ་གསས་ཀྱིས་སྦྱར་བའོ།། །།
མནོལ་བསང་བསྡུས་པ་ནི།
ཀྱི། ལྷ་དང་སྲུང་མ་བདག་ལ་དགོངས་སུ་གསོལཿ འཇིག་རྟེན་དུག་ལྔ་མ་རིག་
ཉོན་མོངས་དང་འདོད་ཆགས་ཞེ་སྡང་གཏི་མུག་ང་རྒྱལ་དང་དམེ་མུག་ནལ་
གསུམ་བཙོག་དང་ཡུག་ས་མོ ཐབ་དང་གཞོབ་དང་མི་གཙང་མཁོན་རྣམས་དང་༔
རོ་བག་རོ་ཁུར་ཤི་ཆད་རོ་དུད་དང་༔ མཛེ་བོ་ཤན་པ་ལོང་བ་ཡས་རྟག་དང་དེ་ལ་
སོགས་ཏེ་མི་གཙང་ཉམས་གྲིབ་ཀྱིསཿ སྟེང་གི་ལྷ་མནོལ་འོག་གི་ཀླུ་རྣམས་མནོལ༔

བར་གྱི་གཉན་མནོལ་ས་བདག་གཞི་བདག་མནོལཿ འགོ་བའི་ལྷ་མནོལ་སྐྱོབ་
པའི་ལྷ་རྣམས་མནོལ༔ སྲུང་བའི་ལྷ་མནོལ་སྡོང་གྲོགས་ཕྲག་ལྷ་མནོལ༔ ཁྱིམ་
ལྷ་ཀེའུ་ཐང་སྒྲུབ་ཁང་གནས་ཁང་མནོལ༔ ལྷ་གཞི་བུམ་པ་མདའ་སྲུང་གཡང་
རྟེན་མནོལཿ ལྷ་རྟེན་མཆོད་རྫས་ཤ་ཕུད་ཆང་ཕུད་མནོལ དེ་འདྲའི་ཉེས་སྐྱོན་
ཐམས་ཅད་བསང་བའི་ཕྱིརཿ ཤིང་རྩི་དྲི་བཟང་སྨན་གྱིས་དུད་པ་དང་༔ ཙན་
དན་སྤོས་དཀར་ཨ་ཀ་རུ་ལ་སོགསཿ ཝ་ཡིས་སྤུ་གསེབ་དབང་པོ་ཚང་བ་དང་༔
རྨ་བྱའི་མདངས་ལ་སོགས་པའི་རྫས་རྣམས་དང་བསང་རྫས་མཆོད་པའི་ཡོ་
བྱད་སྣ་ཚོགས་འདི༔ བསྲེག་པའི་དུད་པ་ཕྱོགས་བཅུར་ཁྱབ་པ་ཡི༔ ལྷ་ཀླུ་བསང་
བྱེད་ཡག་བྱེད་མགོན་བྱེད་ཀྱི༔ མི་གཙང་ཉམས་གྲིབ་སྐྱོན་རྣམས་བསང་བར་
མཛོད༔ མནོལ་གྲིབ་ཐམས་ཅད་བྷ་སྨིན་ཤིནྟཾ་ཀུ་རུ་ཡེ་སྭཱ་ཧཱ། ཞེས་པའང་དཔལ་རྒྱལ་
བ་ཀློང་ཆེན་པའི་ཤིང་རྟ་ཆེན་པོ་ལས་བྱུང་བའོ།། །།
༈ གྲིབ་མནོལ་བསང་བ་ནི།
ཀྱི། དང་པོ་གྲིབ་ཀྱི་ཁུང་བཤད་པ། །མ་རིག་ལས་བྱུང་སྡུག་ཅིང་བསྔལ། །གྲིབ་
ཀྱི་རྒྱུ་ནི་སྤྱོད་ངན་སྟེ། །རྐྱེན་ནི་རྩ་རླུང་འབྱུང་བ་འཁྲུགས། །རྟགས་ནི་རྨི་ལམ་ངན་
པ་འཆར། །ཚད་ནི་ནད་དང་གདོན་གྱིས་ཟིན། །འབྲས་བུ་ལུས་སེམས་གྱེས་པ་
ཡོད༑ ༑དེ་ལ་ཕན་ཐབས་བསང་གིས་མཆོད། །སྣང་བ་བདེན་བཟུང་ཉོན་མོངས་
གྲིབ༑ ༑ཡེ་ཤེས་རོལ་བའི་ཀློང་དུ་བསང་། །དོན་ལ་གོལ་ཤེས་བྱ་བའི་གྲིབ།།
གྲོལ་བ་རྣམ་བཞིའི་དབྱིངས་སུ་བསང་། །ཟད་པར་མ་འཁྱོལ་ཀུན་གཞིའི་གྲིབ།།

འབྲས་བུ་གཞི་ཐོག་ཆེན་པོ་བསང་། །རང་ཞལ་མ་མཇལ་སྟོང་སྒོམ་གྲིབ། །ཡེ་
ཤེས་རྗེན་གསལ་དབྱིངས་སུ་བསང་། །དམ་ཚིག་ཉམས་པའི་གྲིབ་ཕོག་པ། །མཁའ་
འགྲོ་ཆོས་སྐྱོང་ཡར་བ་བསང་། །གཟུགས་ཕུང་རོ་ཡིས་གྲིབ་ཕོག་པ། །བདུད་
ཆད་བླ་ཚེ་ཉམས་པ་བསང་། །མྱ་ངན་ཡུག་སའི་གྲིབ་ཕོག་པ། །སྐྱོབ་པའི་ལྷ་
རྣམས་བྲོས་པ་བསང་། །མཛེ་དང་ཉམས་ཆགས་གྲིབ་ཕོག་པ། །དབང་པོ་ཡོན་
ཏན་འགགས་པ་བསང་། །བྱིས་སྐྱེས་དབང་གིས་གྲིབ་ཕོག་པ། །སྙིང་རྗེ་ངན་དུ་སོང་
བ་བསང་། །མ་རིག་ངན་པའི་གྲིབ་ཕོག་པ། །གཉིད་འཐིབས་སེམས་རྒྱུད་འཁྲུགས་
པ་བསང་། །མི་གཙང་ཟས་ཟོས་གྲིབ་ཕོག་པ། །འཁྲུགས་སྐྱུག་ནད་རོ་ལང་བ་བསང་།།
གོས་སྟན་འབོགས་པའི་གྲིབ་ཕོག་པ། །དགའ་བཞིའི་ནུས་པའི་གྲིབ་ཕོག་པ།།
མཁོན་འགྲས་མནའ་ཟན་གྲིབ་ཕོག་པ། །བཀའ་ཆད་འབུ་ཟློག་འབྱུང་བ་བསང་།།
གནས་ཁང་གོག་པོའི་གྲིབ་ཕོག་པ། །ཁམས་ཉམས་གློ་ཆམ་ན་བ་བསང་། །
ཐབ་དང་གཞོབ་ཀྱིས་གྲིབ་ཕོག་པ། །གོད་ཁ་ཤི་ཆད་འབྱུང་བ་བསང་། །འགོམ་
ཡུག་འབག་བཙོག་གྲིབ་ཕོག་པ། །ཅང་ཧྲིག་གློན་དུ་སོང་བ་བསང་། །ངན་སྔགས་
གཏད་མཐུས་གྲིབ་ཕོག་པ། །ཉེས་བྱས་མནན་པའི་ཐོབ་པ་བསང་། །སྟེང་ནས་གཟའ་
ཡི་གྲིབ་ཕོག་བསང་། །འོག་ནས་ཀླུ་ཡི་གྲིབ་ཕོག་བསང་། །བར་ནས་བཙན་གྱི་
གྲིབ་ཕོག་བསང་། །རྒྱལ་ཆེན་བེ་དཀར་གྲིབ་ཕོག་བསང་། །རྒྱལ་པོའི་སྨྱོ་འབོགས་
གྲིབ་ཕོག་བསང་། །སྲིན་མོའི་སྲས་ཀྱི་གྲིབ་ཕོག་བསང་། །ཀླུ་དང་ས་བདག་གྲིབ་
ཕོག་བསང་། །ཐེའུ་རང་གཤང་ནག་གྲིབ་ཕོག་བསང་། །ཤར་ནས་དྲི་ཟའི་གྲིབ་
ཕོག་བསང་། །ལྷོ་ནས་གཤིན་རྗེའི་གྲིབ་ཕོག་བསང་། །ནུབ་ནས་ཀླུ་དབང་གྲིབ་

ཕོག་བསང་། །བྱང་ནས་གནོད་སྦྱིན་གྲིབ་ཕོག་བསང་། །ཤར་ལྷོ་མེ་ལྷའི་གྲིབ་ཕོག་
བསང་༑ ༑ལྷོ་ནུབ་སྲིན་པོའི་གྲིབ་ཕོག་བསང་། །ནུབ་བྱང་རླུང་ལྷའི་གྲིབ་ཕོག་
བསང་༑ ༑བྱང་ཤར་དབང་ལྡན་གྲིབ་ཕོག་བསང་། །བདུད་གྱི་ཞགས་པས་ཐེབས་
པ་བསང་། །ལྷ་འདྲེའི་རྒྱན་གྱི་གྲིབ་ཕོག་བསང་། །བྱད་ཁ་བྱད་འདྲེའི་གྲིབ་ཕོག་
བསང་༑ ༑གདོན་གྱི་གདོན་གྲིབ་ཕོག་པ་བསང་། །གཤིན་རྗེའི་ཁྲམ་ལ་བཏབ་པ་
བསང་༑ ༑མ་མོའི་ཡམས་ནད་གཏོང་བ་བསང་། །མདོར་ན་མི་མཐུན་རྐྱེན་རྣམས་
ཀུན་༑ ༑གྲིབ་ཏུ་མ་གྱུར་གང་ཡང་མེད། །བསང་གིས་ཐམས་ཅད་དག་གྱུར་ཅིག།
རྟག་ཏུ་དགའ་ཞིང་སྤྲོ་བར་གནས། །བསང་མཆོད་ཕུལ་བའི་བྱིན་རླབས་ཀྱིས།།
འགའ་རྐྱེན་ཞི་ཞིང་མཐུན་རྐྱེན་སྒྲུབས། །ལོ་ཕྱུགས་ལེགས་ཤིང་ཆོས་འཕེལ་ཞིང་།།
ཅི་བསམ་ལྷུན་གྲུབ་བཀྲ་ཤིས་ཤོག། །།
རྟ་བསང་རྟ་ཁྲུས་ནི།
སྐྱབས་སེམས་དང་། རྟ་གཟུངས། རྟ་མགྲིན་བསྙེན་པ་ཅི་ནུས་བརྗོད། རྟ་ཁྱུས་ནི། རྣམ་དག་གཙང་དང་
ལྷ་ཡི་ཆུ། །ཡིད་འོང་དྲི་ཞིམ་གང་གཱའི་རྒྱུན། །ཕྱག་རྒྱ་ཡེ་ཤེས་བུམ་པའི་ཆུས། །མི་
གཙང་དྲི་མ་དག་གྱུར་ཅིག །ཨོཾ་བཛྲ་ས་ཏྭ་ས་མ་ཡ་སོགས༔ དཀོན་མཆོག་གསུམ་
དང་ཁྲོ་རྒྱལ་རྟ་མགྲིན་གསལ། །རྟ་ལྷ་རིགས་ལྔ་འཇམ་དབྱངས་དམར་པོ་དང་།།
སེམས་དཔའ་ཆེན་པོ་ཅང་ཤེས་ཉི་མ་སོགས། །རྟ་ལྷའི་རྒྱལ་པོ་རྣམས་ལ་གསོལ་
བ་འདེབས། །དེ་རིང་རྒྱུ་སྦྱོར་ཡོན་གྱི་བདག་པོ་ཡི། །རྟ་འདི་རྣམས་ཀྱི་ལུས་ངག་

ཡིད་གསུམ་ལ། །ས་སྟན་སྲབ་མཐུར་ངན་པའི་མནོལ་བཙོག་ཤོར། །ཕོ་མོ་དབང་
པོ་ཉམས་པའི་ཞོན་པ་སོགས། །ཡེ་ཤེས་ཆུ་ཡིས་བཀྲུའོ་དག་གྱུར་ཅིག །དམེ་
མུག་ནལ་གསུམ་ལག་ཏུ་སོང་བ་ལ། །ཡེ་ཤེས་ཆུ་ཡིས་བཀྲུའོ་དག་གྱུར་ཅིག།
མཛེ་མགར་ཡུག་ས་མནའ་ཟན་ལག་ཏུ་ཤོར། །ཡེ་ཤེས་ཆུ་ཡིས་བཀྲུའོ་དག་གྱུར་
ཅིག །དགྲ་རྐུན་དམ་ཉམས་འོག་ཏུ་ཞོན་པས་གྲིབ། །ཡེ་ཤེས་ཆུ་ཡིས་བཀྲུའོ་
དག་གྱུར་ཅིག །རྟ་གཡང་རྟ་ལྷ་ཉམས་པའི་ལུས་མདངས་ཤོར། །ཁོང་དུ་ནད་
ཞུགས་རྨིག་བཞི་འཐང་བའམ། །རྒྱབ་ཏུ་ཇོ་བྱུང་དབང་པོ་ཞར་འོན་སོགས། །ཡེ་
ཤེས་ཆུ་ཡིས་བཀྲུའོ་དག་གྱུར་ཅིག །རྟ་ནད་མཚེར་བཅུ་ཐམས་ཅད་དག་གྱུར་
ཅིག །རྟ་གཡང་འཁོར་ཞིང་རྟ་ལྷ་བརྟན་གྱུར་ཅིག །ལུས་མདངས་རྒྱས་ཤིང་
དབང་པོ་གསལ་གྱུར་ཅིག །མགྱོགས་པའི་བང་གི་རྩལ་ཤུགས་ལྡན་གྱུར་ཅིག།
དགྲ་རྐུན་འཕར་སྤྱང་གནོད་པ་མེད་གྱུར་ཅིག །ཚེ་སྲོག་རྡོ་རྗེ་ལྟ་བུ་འགྲུབ་གྱུར་
ཅིག །ཨོ་ཀུ་བེ་ར་ཡེ་སྭཱ་ཧཱ། ༈ ཧཱུྃ། ཉོན་མོངས་འདོད་ཆགས་དག་བྱེད་པའི།།
འདུ་ཤེས་ཕུང་པོ་རྣམ་དག་པའི། །སོ་སོར་རྟོགས་པའི་ཡེ་ཤེས་ཀྱིས། །རྔོག་ཆགས་
རྟ་ལ་ཁྲུས་བགྱིའོ། །ཨོཾ་པདྨ་ས་ཏྭ་ས་མ་ཡ་༴ ཧཱུྃ ཉོན་མོངས་ཞེ་སྡང་དག་བྱེད་
པའི༑ ༑རྣམ་ཤེས་ཕུང་པོ་རྣམ་དག་པའི། །མེ་ལོང་ལྟ་བུའི་ཡེ་ཤེས་ཀྱིས། །རྔོག་
ཆགས་རྟ་ལ་ཁྲུས་བགྱིའོ། །ཨོཾ་བཛྲ་ས་ཏྭ་ས་མ་ཡ་༴ ཧཱུྃ། ཉོན་མོངས་གཏི་མུག་
དག་བྱེད་པའི། །གཟུགས་ཀྱི་ཕུང་པོ་རྣམ་དག་པའི། །ཆོས་ཀྱི་དབྱིངས་ཀྱི་ཡེ་ཤེས་
ཀྱིས༑ ་རྔོག་ཆགས་རྟ་ལ་ཁྲུས་བགྱིའོ། །ཨོཾ་བུདྡྷ་ས་ཏྭ་ས་མ་ཡ༔ ཧཱུྃ། ཉོན་
མོངས་ང་རྒྱལ་དག་བྱེད་པའི། །ཚོར་བའི་ཕུང་པོ་རྣམ་དག་པའི། །མཉམ་པ་

ཉིད་ཀྱི་ཡེ་ཤེས་ཀྱིས། །རྔོག་ཆགས་རྟ་ལ་ཁྲུས་བགྱིའོ། །ཨོཾ་རཏྣ་ས་ཏཱ་ས་མ་ཡ་
ཧཱུྃ། ཉོན་མོངས་ཕྲག་དོག་དག་བྱེད་པའི། །འདུ་བྱེད་ཕུང་པོ་རྣམ་དག་པའི། །བྱ་
བ་གྲུབ་པའི་ཡེ་ཤེས་ཀྱིས། །རྔོག་ཆགས་རྟ་ལ་ཁྲུས་བགྱིའོ། །ཨོ་ཀརྨ་ས་ཏྭ་ས་མ་
རྟ་ནད་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། གློ་བུར་དགྲ་ཡིས་འཕྲོག་པ་
ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། རོ་དང་འབྲས་དང་མཚེར་ལངས་ཐམས་ཅད་
ཤིནཾ་ཀུ་རུ་ཡེ་སྭཱ་ཧཱ། ཚ་ལོང་གྲང་ལོང་སྲིན་འགགས་ཐམས་ཅད་ཤིནཾ་ཀུ་རུ་ཡེ་
སྭཱ་ཧཱ། གློ་དང་ལྷད་དང་འཐང་གྲུམ་ཐམས་ཅད་ཤིནྟཾ་ཀུ་རུ་ཡེ་སྭཱ་ཧཱ། བགེགས་
རིགས་དང་ལོག་འདྲེན་གྱི་གནོད་པ་ཐམས་ཅད་ཤིནཾ་ཀུ་རུ་ཡེ་སྭཱ་ཧཱ། ཡིག་བརྒྱ་དང་
༈ རྟ་བསང་ནི།
རཾ་ཡཾ་ཁཾ་འབྲུ་གསུམ་འོད་དུ་ཞུ་ནས། འབྱུང་བ་ལྔའི་རོ་བཅུད་ཐམས་ཅད་བསྡུས་
ནས་བསང་རྫས་ཁ་དོག་དྲི་རོ་རེག་བྱ་ཕུན་སུམ་ཚོགས་པ་མི་གཙང་བའི་དྲི་མ་
ཉེས་སྐྱོན་ཐམས་ཅད་སྦྱངས་བས་ཡོན་ཏན་ལྔ་དང་ལྡན་པ་ས་དང་བར་སྣང་ནམ་
མཁའི་ཁམས་ཐམས་ཅད་ཡོངས་སུ་ཁྱབ་པའི་དུད་སྤྲིན་བསམ་གྱིས་མི་ཁྱབ་
པའི་གང་བར་གྱུར། སྔགས་དྲུག་ཕྱག་དྲུག་གིས་བྱིན་གྱིས་བརླབས་ལ། ༈ གནམ་ཆོས་ལས་འཕགས་
པ་རེ་མནྟའི་གསོལ་མཆོད་བཞུགས༔ དྭཔདྨཐི གུ་རུ་དྷེ་ཝ་ཌཱཀྐི་ནི་ཧཱུྃ༔ རེ་མནྟའི་གསོལ་མཆོད་ནི༔ ཨ་ཀ་
རོས་བྱིན་གྱིས་བརླབས་ལ༔ ཧཱུྃ༔ རྟ་ལྷ་ཨཱརྱ་རེ་མནྟ༔ སྒྲུབ་ཕྱིར་མཆོད་ཕྱིར་སྤྱན་འདྲེན་
ནོ༔ དམ་ཚིག་དབང་གིས་གཤེགས་ནས་ཀྱང་༔ བདག་གིས་བསྲུང་མགོན་བྱེད་
ཁྲུས་སྔགས་བརྗོད།

སུ་གསོལཿ ཧཱུྃ ཨརྱ་རེ་མནྟ་བཛྲ་ས་མ་ཡ་ཛ་ཛ༔ ས་མ་ཡ་ཏིཥྛ་ལྷན༔ ཧཱུྃ༔ རྟ་
ལྷ་ཨཱརྱ་རེ་མནྟ༔ སྐུ་མདོག་དམར་པོ་བྱུ་རུའི་མདོག སྐུ་ལ་བསྲེ་ཡི་ཁྲབ་རྨོག་
གསོལཿ གཡས་པ་རལ་གྲི་གཡོན་འཁོར་ལོ ཆིབས་སུ་རྟ་སྔོན་ཆུ་རིས་བཅིབས
ཁྱེད་ལ་མཆོད་པ་འབུལ་བ་ནི༔ མེ་ཏོག་བདུག་སྤོས་མར་མེ་དྲི ཞལ་ཟས་གཟུགས་
སྒྲ་དྲི་རོ་རེག དམ་རྫས་སྨན་གཏོར་མཆོད་པ་འབུལཿ རྟ་སྔོན་བསྲེ་ཁྲབ་བསྲེ་
རྨོག་དང་༔ འཁོར་ལོ་རལ་གྲི་ནོར་བུ་དང་ཞགས་པ་ལ་སོགས་མཐུན་པའི་རྫསཿ
དངོས་འབྱོར་ཡིད་སྤྲུལ་མཆོད་པ་འབུལཿ གསོལ་ལོ་མཆོད་དོ་དགྱེས་པར་མཛོད༔
ཁྱེད་ལ་ཕྲིན་ལས་བཅོལ་བ་ནི༔ བདག་ཅག་དཔོན་སློབ་འཁོར་བཅས་ཀྱི༔ རྫོག་
ཆགས་ཀུན་གྱི་མགོན་སྐྱབས་དང་༔ རྐང་བཞི་འཕེལ་བའི་ཕྲིན་ལས་མཛོད༔ ལོག་
འདྲེན་དགྲ་བགེགས་རྡུལ་དུ་རློགས རྔོག་ཆགས་མ་ལུས་བསྲུང་དུ་གསོལ
བཅོལ་བའི་ཕྲིན་ལས་འགྲུབ་པར་མཛོདཿ ས་མ་ཡ༔ རྒྱ་རྒྱ་རྒྱ༔ བརྡ་ཐིམ༔ གུ་ཧྱ༔ ཧྲམ།ཊ༔
མཇལ་ནས་གསུངས་སོ༔ ༈ ཀྱི། ཤིང་རྩི་སྣ་དགུས་དུད་པ་དང་། །ཕྱེ་མར་འོ་ཞོ་ཇ་ཆང་
བརླབས། །དྲི་ཞིམ་སྤོས་དུད་དཔག་མེད་འཕྲོས། །སྟོང་གསུམ་འཇིག་རྟེན་ཐམས་
ཅད་ཁྱབ། །དེ་འདྲའི་བསང་མཆོད་དཔག་མེད་འདིས། སྟོན་པ་ཤཱཀྱ་ཐུབ་པ་བསང་།།
ཆགས་ཡོངས་ཀྱི་སྲུང་མ་བསང་། །དཔལ་རབ་འཆང་གི་མགོན་པོ་བསང་། །སར་

འདྲེ་འདུལ་མཛད་བསང་། །ལམ་ལྷ་ཆེན་པོ་འཁོར་བཅས་བསང་། །རླུང་རྟ་བདུན་གྱི་
བདག་པོ་བསང་། །དགྲ་ལྷ་ཡོངས་ཀྱི་རྗེ་བོ་བསང་། །འཕགས་པ་རྟ་ཡི་རྒྱལ་པོ་
བསང་༑ ༑བསྟན་སྲུང་གནོད་སྦྱིན་ཆེན་པོ་བསང་། །རྟ་ལྷ་འཁོར་དང་བཅས་པ་
བསང་༑ ༑བསང་མཆོད་ཕུལ་བའི་བྱིན་རླབས་ཀྱིས། །རྟ་ཡི་ནད་རྣམས་བཟློག་
ཏུ་གསོལ། །དགྲ་རྐུན་ཇག་གསུམ་ཁ་ཁོག་ཅིག །རྟ་ལྷ་མནོལ་བ་ཐམས་ཅད་
བསང་༑ ༑རྟ་ཡི་དབུ་འཕང་གྱེན་དུ་བསྟོད། །བཅོལ་བའི་ཕྲིན་ལས་འགྲུབ་པར་
མཛོད༑ ༈ ཧཱུྃ། དབང་བསྒྱུར་འཁོར་ལོ་རིན་ཆེན་གྱིས། །རྟ་ལ་སྲུང་ཞིང་སྐྱོབས་
ཏུ་གསོལ། །ཡིད་བཞིན་ནོར་བུ་རིན་ཆེན་གྱིས། །རྟ་ལ་སྲུང་ཞིང་སྐྱོབས་ཏུ་
གསོལ༑ ༑ཤེས་རབ་བཙུན་མོ་རིན་ཆེན་གྱིས། །རྟ་ལ་སྲུང་ཞིང་སྐྱོབས་ཏུ་གསོལ།།
སྐྱེ་མཆོག་བློན་པོ་རིན་ཆེན་གྱིས། །རྟ་ལ་སྲུང་ཞིང་སྐྱོབས་ཏུ་གསོལ། །སྟོབས་
ལྡན་གླང་པོ་རིན་ཆེན་གྱིས། །རྟ་ལ་སྲུང་ཞིང་སྐྱོབས་ཏུ་གསོལ། །ཤུག་ཆེན་རྟ་
མཆོག་རིན་ཆེན་གྱིས། །རྟ་ལ་སྲུང་ཞིང་སྐྱོབས་ཏུ་གསོལ། །སྟོབས་ཆེན་དམག་
དཔོན་རིན་ཆེན་གྱིས། །རྟ་ལ་སྲུང་ཞིང་སྐྱོབས་ཏུ་གསོལ། །ཨོཾ་བཛྲ་རཀྵ་རཀྵ་ཡེ་
སྭཱ་ཧཱ། ཨོཾ་ཡེ་དྷརྨ་སོགས་བརྗོད། རྒྱལ་བ་ཀུན་གྱི་ཆོས་སྐུ་པདྨའི་གསུང་། །ཆོས་རྗེ་
འོད་དཔག་མེད་པ་རྡོ་རྗེའི་ཆོས། །སྤྱན་རས་གཟིགས་དབང་ཧཱིཝལས་དབང་ཆེན་
སྐུ༑ ༑རྟ་མགྲིན་རྟ་སྐད་བཞད་ཀྱིས་བཀྲ་ཤིས་ཤོག །སྟོན་མཆོག་དམ་པ་ལྷ་མའི་
མི་འགྱུར་ལྷུན་པོ་སྐུ༔ ཞི་ཁྲོ་ཡི་དམ་འདུས མ་མོ་མཁའ་འགྲོ༴ སངས་རྒྱས་
བསྟན་སྲུང༔ ཡུལ་གྱི་བདག་པོ༔ བགེགས་རིགས་སྟོང་ཕྲག༴ ཚང་དང་ལྷ་
དབང༔ འཇིག་རྟེན་བདེ་ཞིང༔ སྦྱིན་བདག་འཁོར་དང༔

ཨོཾ༔ མནོལ་བསང་ཞི་བ་ལྷ་ཆབ་བཞུགས་སོ༔
ཡེ་ཤེས་ཌཱཀྐིའི་ལྷ་ལ་འདུད༔ དམ་ཚིག་ལྡན་པའི་རྣལ་འབྱོར་པསཿ མི་གཙང་དམ་སྲི་མནོལ་རྩོག་
རིགསཿ སྦྱངས་བའི་གདམས་པ་ཟབ་མོ་འདི༔ རྩི་ཤིང་སྨན་སྤོས་སྦྱར་བ་བསྲེག༔ གཙང་མའི་ཆབ་ཀྱི་
བྲན་བྱསཏེ༔ ཨོཾ་བཛྲ་ཨ་མྲྀཏ ཨོཾ་སྭ་བྷ་ཝ༴ མདུན་དུ་དྷིཥལས་ལྷ་མོ་ནི༔ སྐུ་མདོག་
དཀར་གསལ་རིན་ཆེན་བརྒྱནཿ ཕྱག་ན་ཡིད་བཞིན་གཏེར་བུམ་བསྣམསཿ ནང་
ནས་དྲི་ཞིམ་དུད་སྤྲིན་སྤྲོསཿ མི་གཙང་ཉམས་གྲིབ་ཐམས་ཅད་བསྲེག ཤངས་
ནས་ཡེ་ཤེས་རླུང་བྱུང་བསཿ མནོལ་ཞིང་རྨུག་ཅིང་འཐིབ་པ་གཏོརཿ ཞལ་ནས་བྱིན་
རླབས་རླུང་སྤྲིན་འཁྲིགསཿ ཡེ་ཤེས་བདུད་རྩིའི་ཆར་རྒྱུན་གྱིསཿ ནད་གདོན་གྲིབ་
མཁོན་མི་འདོད་འཁྲུགསཿ རྣལ་འབྱོར་བདག་དང་བསྒྲུབ་བྱ་ཡི ལྷ་སྲུང་གྲིབ་
ཀྱིས་ཕོག་པ་དང་༔ ལུས་ངག་ཡིད་གསུམ་མནོལ་ཞིང་རྩོག བྱད་ཀྱིས་བཅིང་
དང་གདོན་གྱིས་གཟིརཿ གནས་རྟེན་ཟས་གོས་ཡོ་བྱད་རྣམསཿ རྐྱེན་གྱུར་གྲིབ་
ཀྱིས་ཕོག་པ་ཀུན༔ བྱང་ཞིང་དག་ནས་སོར་ཆུད་ཤོགཿ ཿཉི་ཟླ་གཟའ་ལས་ཐར་བ་
བཞིན༔ ལྷ་མའི་བཀྲག་མདངས་གཟི་བརྗིད་རྒྱསཿ མཐུ་སྟོབས་ནུས་པས་རྩལ་
འབར་གྱུརཿ ཨོཾ་ཛྙཱ་ན་ཌཱཀྐི་ནིརྨི་ཏེ་ཙིཏྟ་ཀུ་ལི་རཾ་སྤ་ར་ཎ་བསྲེགསཿ ཡཾ་སྤ་
ར་ཎ་གཏོརཿ ཁཾ་སྤ་ར་ཎ་སྦྱངསཿ སཾ་ཧ་ར་ཎ་ཧཱུྃ༔ སང་ངེ་ས་ལེ་ཡེ་སྭཱ་ཧ༔ ཅི་ནུས་བཟླ་
རྫས་ལ་བསྔགས ལྷ་ཤིང་ཤུག་པ་སུར་དཀར་དང་༔ མཁན་དཀར་སྤོས་སྨན་སྦྱར་
བ་ཡིས༔ དུད་པ་རླུང་དང་བདུད་རྩིའི་ཁྲུསཿ རྣལ་འབྱོར་བདག་དང་སྲུང་བྱ་ཡི དེ་

རིང་བག་གྲིབ་ཐམས་ཅད་བསང་༔ དེ་རིང་ནད་གྲིབ་ཐམས་ཅད་བསང་༔ དེ་རིང་
མཁོན་གྲིབ་ཐམས་ཅད་བསང་༔ དེ་རིང་ཉམས་གྲིབ་ཐམས་ཅད་བསང༔ མཛེ་བོའི་
གྲིབ་ཀྱིས་ཕོག་པ་བསང་ཡུག་སའི་གྲིབ་ཀྱིས་ཕོག་པ་བསང་༔ དམེ་ཡི་གྲིབ་
ཀྱིས་ཕོག་པ་བསང་༔ ནལ་གྱི་གྲིབ་ཕོག་ཐམས་ཅད་བསང་གཤིན་པོའི་རོ་
གྲིབ་ཕོག་པ་བསང་གསོན་པོའི་བང་གྲིབ་ཕོག་པ་བསང་གནས་ཁང་གྲིབ་ཀྱིས་
ཕོག་པ་བསང༔ ཟས་ཀྱིས་གྲིབ་ཕོག་ཐམས་ཅད་བསང་ཡོ་བྱད་གྲིབ་ཕོག་ཐམས་
ཅད་བསང་༔ གཟུགས་སྒྲ་དྲི་རོ་རེག་བྱ་ཡི༔ རྐྱེན་གྱུར་གྲིབ་ཀྱིས་ཕོག་པ་བསང་
རྣལ་འབྱོར་བདག་དང་སྲུང་བྱ་ཡི སྐུ་ཡི་ལྷ་རྣམས་མནོལ་ན་ཡང་བསང་
ཁྲུས་འདི་ཡིས་དག་གྱུར་ཅིགཿ གསུང་གི་ལྷ་རྣམས་མནོལ་ན་ཡང་༔ བསང་ཁྲུས་
འདི་ཡིས་དག་གྱུར་ཅིག ཐུགས་ཀྱི་ལྷ་རྣམས་མནོལ་ན་ཡང་བསང་ཁྲུས་འདི་
ཡིས་དག་གྱུར་ཅིག ཡོན་ཏན་ལྷ་རྣམས་མནོལ་ན་ཡང་བསང་ཁྲུས་འདི་ཡིས་
དག་གྱུར་ཅིག ཕྲིན་ལས་ལྷ་རྣམས་མནོལ་ན་ཡང་བསང་ཁྲུས་འདི་ཡིས་དག་
གྱུར་ཅིག རྒྱབ་རྟེན་ལྷ་རྣམས་མནོལ་ན་ཡང་བསང་ཁྲུས་འདི་ཡིས་དག་གྱུར་
ཅིག མགོན་སྐྱབས་ལྷ་རྣམས་མནོལ་ན་ཡང་བསང་ཁྲུས་འདི་ཡིས་དག་གྱུར་
ཅིག ཕ་ལྷ་གཉན་པོ་མནོལ་ན་ཡང་བསང་ཁྲུས་འདི་ཡིས་དག་གྱུར་ཅིག མ་
ལྷ་གཉན་པོ་མནོལ་ན་ཡང་བསང་ཁྲུས་འདི་ཡིས་དག་གྱུར་ཅིག ཞང་ལྷ་གཉན་
པོ་མནོལ་ན་ཡང་༔ བསང་ཁྲུས་འདི་ཡིས་དག་གྱུར་ཅིག༔ དགྲ་ལྷ་གཉན་པོ་མནོལ་
ན་ཡང་༔ བསང་ཁྲུས་འདི་ཡིས་དག་གྱུར་ཅིག མིག་གི་དབང་པོ་མནོལ་ན་ཡང་
བསང་ཁྲུས་འདི་ཡིས་དག་གྱུར་ཅིག གརྣ་བའི་དབང་པོ་མནོལ་ན་ཡང༔ བསང་ཁྲུས་

འདི་ཡིས་དག་གྱུར་ཅིག སྣ་ཡི་དབང་པོམནོལ་ན་ཡངཿ བསང་ཁྲུས་འདི་ཡིས་
དག་གྱུར་ཅིག ལྕེ་ཡི་དབང་པོ་མནོལ་ན་ཡང༔ བསང་ཁྲུས་འདི་ཡིས་དག་གྱུར་
ཅིག སྙིང་གི་དབང་པོ་མནོལ་ན་ཡང་བསང་ཁྲུས་འདི་ཡིས་དག་གྱུར་ཅིག
ལུས་ཀྱི་དབང་པོ་མནོལ་ན་ཡང་༔ བསང་ཁྲུས་འདི་ཡིས་དག་གྱུར་ཅིག ཕུང་ཁམས་
སྐྱེ་མཆེད་མནོལ་ན་ཡང་བསང་ཁྲུས་འདི་ཡིས་དག་གྱུར་ཅིག ཟས་གོས་ཡོ་བྱད་
མནོལ་ན་ཡང་༔ བསང་ཁྲུས་འདི་ཡིས་དག་གྱུར་ཅིག གནས་རྟེན་བྲན་ཁོལ་
མནོལ་ན་ཡང་བསང་ཁྲུས་འདི་ཡིས་དག་གྱུར་ཅིག༔ ནོར་རྫས་ལོངས་སྤྱོད་
མནོལ་ན་ཡང་༔ བསང་ཁྲུས་འདི་ཡིས་དག་གྱུར་ཅིག རྟ་ནོར་སྒོ་ཁྱི་མནོལ་ན་
ཡང་བསང་ཁྲུས་འདི་ཡིས་དག་གྱུར་ཅིག ཡེ་ཤེས་མེ་ཡིས་བསྲེགས་གྱུར་ཅིག
རྩལ་ཤུགས་རླུང་གིས་གཏོར་གྱུར་ཅིག༔ བདུད་རྩི་ཁྲུས་ཀྱིས་དག་གྱུར་ཅིག ཟླ་
བ་སྤྲིན་བྲལ་ཤེལ་སྒོང་ཕྱེས༔ ནམ་མཁའ་གཡའ་དག་ཇི་བཞིན་དུ ཉེས་པའི་སྐྱོན་
དང་བྲལ་གྱུར་ཅིག དེ་རིང་རྣལ་འབྱོར་བདག་ཅག་གི༔ མནོལ་གྲིབ་མི་གཙང་
འགལ་རྐྱེན་དག བླ་མ་རྣམས་ཀྱིས་བྱིན་གྱིས་རློབས༔ ཡི་དམ་ལྷ་ཡིས་དངོས་གྲུབ་
སྩོལཿ མ་དང་མཁའ་འགྲོས་ནུས་མཐུ་བསྐྱེད༔ ཆོས་སྐྱོང་སྲུང་མས་ཕྲིན་ལས་
སྒྲུབསཿ ལྷ་སྲིན་སྡེ་བརྒྱད་བྲན་དུ་ཁོལ༔ ལུས་ལ་བཀྲག་མདངས་གཟི་བརྗིད་
འབརཿ ངག་ལ་སྙན་འགྱུར་ནུས་པ་བསྐྱེདཿ སེམས་ལ་བདེ་སྐྱིད་ཉམས་རྟོགས་
འཕེལཿ མི་འདོད་ཉེར་འཚེ་ཀུན་ཞི་ཞིང་༔ ཚེ་བསོད་ཡེ་ཤེས་ཡོན་ཏན་རྒྱས༔ གཞན་
སེམས་ཟས་ནོར་དབང་དུ་བསྡུས དགྲ་གདོན་འབྱུང་པོ་ཚར་ཆོད་ནསཿ ཕྱོགས་
ལས་རྣམ་པར་རྒྱལ་བར་ཤོག ལྷ་ཀླུ་གནོད་སྦྱིན་གཡང་ཁུ་ཡེ བཀྲ་ཤིས་བདེ་སྐྱིད་

ཕུན་ཚོགས་ཤོག༔ གྲིབ་མནོལ་བསང་ཁྲུས་བདེ་ལེགས་ཀུན་འབྱུང་འདི༔ མཁའ་འགྲོ་མང་པོས་ཁྲག་
འཐུང་རྡོ་རྗེ་ལཿ ལྕགས་ཕོ་བྱི་ལོ་ཆུ་ཟླའི་དཀར་ཕྱོགས་སུ༔ རྟེན་ལྡན་སྒྲོལ་དཀར་ཡིད་བཞིན་ནོར་བུ་གནང༔ བྱིན་
རླབས་ཡོན་ཏན་མང་དུ་གསུང་བ་ཐོས ལོ་གཅིག་བར་དུ་གསང་རྒྱ་དམ་པར་བྱསཿ ཕག་ལོ་དབོ་ཟླའི་ཡར་ཚེས་
དགེ་བ་ལ༔ རྨི་ལམ་བསྐུལ་མ་བྱུང་ལྟར་དག་སྣང་ཕབ༔ བྱིན་རླབས་ནུས་པ་ཆེ་བའི་རྟགས་མཚན་མཐོང་༔ ཡི་གེའི་
འདུ་བྱེད་རིག་པའི་ཡེ་ཤེས་བགྱིས༔ རྣམ་རྟོག་བདུད་གྱིས་གཡུལ་ལས་རྒྱལ་བར་ཤོག༔ དགེའོ། །སརྦ་མངྒ་ལཾ།
༄༅། །སློབ་དཔོན་ཆེན་པོ་པདྨ་འབྱུང་གནས་ཀྱིས་མཛད་པའི་
མནོལ་བསང་ལྷ་ཆབ་སྔོན་མོ་ཞེས་བྱ་བ་
བཞུགས་སོ།།
༄༅། །པདྨ་སཾ་བྷ་ཝ་ལ་ན་མོ། །སློབ་དཔོན་ཆེན་པོ་པདྨ་འབྱུང་གནས་ཀྱིས། །བསམ་ཡས་མཆིམས་
ཕུའི་བྲག་ལ་སྒྲུབ་པ་མཛད་པའི་ཚེ། རྒྱལ་པོ་ཁྲི་སྲོང་ལྡེའུ་བཙན་སྐུ་ཁམས་ཡུན་རིང་མ་བདེ་བ་དང་།
ཡུལ་དེར་བཙའ་སད་སེར་གསུམ་ནད་ཡམ་མུ་གེ་སོགས་མི་བདེ་བའི་མཚན་ལྟས་མང་དུ་བྱུང་བས་དེར་བློན་
པོ་རྣམས་གྲོས་བྱས་ནས་སྨན་པ་མོ་བ་རྩིས་པ་སོགས་གང་ལ་གང་དགོས་པ་བོས་ནས་ཕྱག་རྩ་བརྟགས།
སྨན་པའི་ཞལ་ནས་ནད་འདུ་བ་རྣམ་བཞིའི་ནད་ནི་མི་འདུག བྱིངས་འཐིབ་ཀྱི་རྩ་ཞིག་འདུག་པས་མི་གཙང་
བའི་བསྙུང་ནད་ཡིན་པ་འདྲ་ཟེར། དེར་མོ་བས་མོ་བཏབ་རྩིས་པས་རྩིས་བྱས་པས་ཐམས་ཅད་ཞལ་འཆམས་
ནས། མི་གཙང་བའི་མནོལ་གྲིབ་ཀྱིས་རྒྱལ་པོ་དང་ཡུལ་ལྷ་ཐམས་ཅད་འཁྲུགས་འདུག་ཟེར་བས། དེར་
སྨན་པ་མོ་བ་རྩིས་པ་སོགས་ཀྱིས་གང་གིས་མནོལ་མི་ཤེས་པས་རྒྱལ་པོའི་བཙུན་མོ་མང་བཟའ་ཁྲི་ལྕམ་
བྱ་བ་ལ་བཙོག་མནོལ་གྱི་བུ་གཅིག་བྱུང་བས་བཙུན་མོས་གསང་སྟེ་ཁོལ་མོ་གཅིག་ལ་གཏད་ནས་ཁྱོད་ཀྱིས་
སུས་ཀྱང་མི་མཐོང་བར་སྦས་པ་གལ་ཆེ་ཟེར་བས་ཁོལ་མོས་ས་ཕུག་ཞིག་ཏུ་སྦས་པས་ས་བདག་གི་ལྟོ་བར་
འཕྲད་པས་ཡུལ་ལྷ་མི་གཙང་བའི་བཙོག་གྲིབ་ཕོག་ནས་འཁྲུགས་པས་རྒྱལ་པོ་དང་ཡུལ་ཁམས་ཐམས་
ཅད་དུ་མི་བདེ་བ་བྱུང་། དེར་ཁོལ་མོ་ལ་ཡང་མི་གཙང་བའི་གྲིབ་ཕོག་པས་ན། མགོ་དང་ཡན་ལག་ཐམས་
ཅད་ཞ་གྲུམ་སོང་། སླར་སྨན་པ་བོས་ནས་བསྟན་པས་ནད་འདུ་བ་རྣམ་བཞིའི་ནད་མི་འདུག མི་གཙང་

བའི་མནོལ་གྲིབ་ཕོག་འདུག་པས་གང་གིས་མནོལ་མི་ཤེས་པས་ཁྱོད་ཀྱི་ནད་འདི་ལ་ཕན་པའི་ཐབས་ང་
ལ་མེད་ཟེར་བས། ཁོལ་མོས་ཁྲི་ལྕམ་ཀྱི་བུ་སྦས་ཚུལ་རྣམས་ཞིབ་ཏུ་བཤད་པས་དེར་གཅིག་སྨྲ་གཉིས་སྨྲ་
རྒྱལ་པོའི་སྙན་དུ་གསན་པས་རྒྱལ་པོས་ཁྲི་ལྕམ་བོས་ནས་དྲིས་པས། ཁྲི་ལྕམ་གྱིས་དྲང་པོར་མ་བཤད་ན་ཁོ་
མོ་སྲོག་ཆད་ཉན་དོགས་ནས་དྲང་པོར་ཞུས་པས། རྒྱལ་པོ་ཐུགས་ཁྲེལ་དགོངས་ནས་ཁྲི་ལྕམ་ལ་ཆད་པ་
བཅད་པར་བོས་པས། ཁྲི་ལྕམ་ཨོ་རྒྱན་རིན་པོ་ཆེའི་དྲུང་དེར་སྐྱབས་འཚོལ་དུ་སོང་བས། དེར་ཨོ་རྒྱན་རིན་
པོ་ཆེས་རྒྱལ་པོ་ལ་ཕྱག་མདུད་ཡི་གེ་དང་བཅས་པ་བསྐུར་ནས་ད་བཙུན་མོ་ཁྲི་ལྕམ་འདི་ལ་ཆད་པ་བཅད་མི་
དགོས་པ་འདྲ། ང་སྣང་སྲིད་བདེན་མེད་དུ་རྟོགས་པའི་རྣལ་འབྱོར་པ་ཡིན་པས་སྣ་ཚོགས་ཀྱི་སྣང་བ་རྟེན་
འབྲེལ་དུ་བསྒྱུར་ཤེས་པ་ཡིན་པས། མི་གཙང་བའི་མནོལ་གྲིབ་འདི་ལས་ཆེ་བ་ཉོན་མོངས་དུག་ལྔའི་
གྲིབ་སེལ་བར་བྱེད་པ་ལ་བྱ་སླ་བ་ཚིག་ཉུང་ལ་དོན་ཆེ་བའི་ཐབས་ཡོད་པས། རྫས་དང་ཡོ་བྱད་འདི་ལྟ་
བུ་དགོས་པ་ཐམས་ཅད་ཚང་པར་གྱིས་ལ། རྒྱལ་པོའི་ཐུགས་ཁྲེལ་མ་གནང་བར་སང་རྒྱལ་བློན་ཐམས་ཅད་
བསམ་ཡས་ཧས་པོ་རི་ཡི་རྩེ་མོར་བྱོན་ཅིག ཅེས་གསུངས་པས། རྒྱལ་པོ་ཤིན་ཏུ་དགའ་ནས་རྫས་དང་ཡོ་
བྱད་རྣམས་བསགས་ཏེ་ཧས་པོ་རིའི་རྩེ་མོར་བྱོན་པ་ལ། དེར་སློབ་དཔོན་ཆེན་པོས་གསུངས་པའི་བསང་
རྫས་རྣམས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་བསགས་ནས། རཾ་ཡཾ་ཁཾ། ཡི་གེ་
གསུམ་འོད་དུ་ཞུ་བ་ལས་འབྱུང་བ་ལྔ་ཡི་རོ་བཅུད་ཐམས་ཅད་བསྡུས་ནས་
བསང་རྫས་ཁ་དོག་དྲི་རོ་རེག་བྱ་ཕུན་སུམ་ཚོགས་པ་མི་གཙང་བའི་དྲི་མ་
ཉེས་སྐྱོན་ཐམས་ཅད་སྦྱོང་བས། ཡོན་ཏན་ལྔ་དང་ལྡན་པ་ས་དང་བར་
སྣང་ནམ་མཁའི་ཁམས་ཐམས་ཅད་ཡོངས་སུ་ཁྱབ་པའི་དུད་སྤྲིན་བསམ་
གྱིས་མི་ཁྱབ་པས་གང་བར་གྱུར། ཨོཾ་སྭཱ་བྷཱ་ཝ་ཤུདྡྷཱ་སརྦ་དྷརྨཱསཱ་བྷ་ཝ་
ཤུདྡྷོཉ་ཧཾ། ༀ་ན་མཿསརྦ་ཏ་ཐཱ་ག་ཏེ་བྷོ་བི་ཤྭ་མུ་ཁེ་བྷྱསརྦ་ཏངྑཾཨུངྒ་ཏེ་སྤ་
ར་ཎ་ཨི་མཾ་ག་ག་ན་ཁཾ་སྭཱ་ཧཱ། ཨོཾ་བཛྲ་ཨ་མྲྀ་ཏ་ཀུན་ལི་ཧ་ན་ཧ་ན་ཧཱུྃ་ཕཊ།
ༀ་ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུཾ། ཨོ་ཛྷཱ་ན་
ཨ་ཝ་ལོ་ཀི་ཏེ་ན་མཿས་མནྟ་སྤ་ར་ཎ་རིསྨི་བྷ་ཝ་ས་མ་ཡ་མ་ཧཱ་མ་ཎི་དུ་རུ་

དུ་རུ་ཧྲི་ད་ཡ་ཛྭ་ལ་ནི་ཧཱུཾ། ཨོཾ་ན་མས་མནྟ་བུདྡྷཱ་ནཾགྲ་ཧེ་ཤཱ་རི་པྲ་བྷཉྫ་ཏི་
མ་ཧཱ་ས་མ་ཡ་སྭཱ་ཧཱ། ༈ ཀྱེ་སེམས་ཅན་ཀུན་ཀྱང་མ་རིག་འཐིབས་པས་
མནོལ། །ཉོན་མོངས་དུག་ལྔས་ཡེ་ཤེས་ལྷ་ལྔ་མནོལ། །སྒོ་གསུམ་མི་
དགེས་ལུས་ངག་ཡིད་གསུམ་མནོལ། །འདུལ་ཁྲིམས་ཉམས་པས་ལུས་ལྷ་
གཉན་པོ་མནོལ། །དམ་ཚིག་ཉམས་པས་རྡོ་རྗེ་སློབ་དཔོན་མནོལ། །
ཚོགས་གཏོར་ཆུང་བས་མ་དང་མཁའ་འགྲོ་མནོལ། །ཕུད་ཉམས་ལྷག་
མས་ཆོས་སྐྱོང་སྲུང་མ་མནོལ། །སེར་སྣས་སྦག་པས་བཀའ་སྲུང་དམ་ཅན་
མནོལ། །ཏིང་འཛིན་འཁྲུགས་པས་སྲིད་པའི་མ་མོ་མནོལ། །བརྩེ་གདུང་
འཁྲུགས་པས་མཆེད་དང་ལྕམ་དྲལ་མནོལ། །ཞེ་སྡང་འཁྲུགས་པས་ཞི་
བའི་ལྷ་རྣམས་མནོལ། །ང་རྒྱལ་འཁྲུགས་པས་རྒྱས་པའི་ལྷ་རྣམས་མནོལ།།
འདོད་ཆགས་འཁྲུགས་པས་དབང་གི་ལྷ་རྣམས་མནོལ། །ཕྲག་དོག་
འཁྲུགས་པས་དྲག་པོའི་ལྷ་རྣམས་མནོལ། །གཏི་མུག་འཁྲུགས་པས་
གསལ་བྱེད་ལྷ་རྣམས་མནོལ། །དཀར་དམར་ཐབ་གཞོབ་ཡུལ་ལྷ་གཉན་
པོ་མནོལ། །འཐབ་མཁོན་འཁྲུགས་པས་བྱེས་ལྷ་གཉན་པོ་མནོལ། །མི་
གཙང་ཐབ་ཀྱི་ཁྱིམ་ལྷ་ཁྱིམ་བདག་མནོལ། །མི་གཙང་གྲིབ་ཀྱིས་མགོན་
སྐྱབས་ལྷ་རྣམས་མནོལ། །ཁྱད་པར་མི་གཙང་བུད་མེད་བང་དམེ་ཡིས། །
སྟེང་འོག་བར་གསུམ་ལྷ་ཀླུ་གཉན་པོ་མནོལ། །ཕུག་ལྷ་སྒོ་ནོར་ཁྱིམ་ལྷ་
ཁྱིམ་བདག་མནོལ། །ལུས་ངག་ཡིད་གསུམ་དགྲ་ལྷ་ཕྲག་ལྷ་མནོལ། །

༈ ཀྱེ་ལུས་མནོལ་ལུས་ཀྱི་མདངས་ཉམས་ལུས་སྟོབས་ཤོར། །མགོ་
འཇིངས་རོ་སྟོད་ན་ཞིང་མིག་མི་གསལ། །ངག་མནོལ་སྐད་འགགས་སྟུག་
ཅིང་ངག་མི་བདེ། །མཆིལ་སྣབ་མང་ཞིང་སྣ་འཚུབ་ལྕེ་ལྐོག་སྒྲུང༌། །ཡིད་
མནོལ་ཡིད་མི་བདེ་ཞིང་ཚིག་པ་ཟ། །བརྗེད་ངེས་གཉིད་འཐིབ་བྱིང་ཞིང་
མཚན་མོ་སད། །མགོ་མནོལ་མགོ་འཁོར་མིག་འགྲིབ་རྣ་བ་འོན། །ཡན་
ལག་མནོལ་ན་ཞ་གྲུམ་སྦྲིད་ཅིང་ན། །ཕོ་མཚན་མནོལ་ན་མི་འགྲང་རྩ་
དཀར་འགྱུར། །མོ་མཚན་མནོལ་ན་སྲིད་ཀྱི་སྐྱེ་འཕྲོ་ཆད། །རྒྱབ་རྟེན་ལྷ་
མནོལ་གཞི་ཡི་ལས་མི་འགྲུབ། །དགྲ་ལྷ་མནོལ་ན་དགྲ་སྲི་ཐད་ཀར་ལང་།།
བྱེས་ལྷ་མནོལ་ན་མགོ་འཐུམ་གྲོགས་དང་བྲལ། །མགྲོན་ལྷ་མནོལ་ན་
མགྲོན་རྣམས་དོན་མི་འགྲུབ། །གཞི་ལྷ་མནོལ་ན་གཞིས་ལ་སྡོད་མི་ཚུག །
ཡུལ་ལྷ་མནོལ་ན་ནད་ཡམ་མུ་གེ་འབྱུང༌། །ཁང་ལྷ་མནོལ་ན་ཟག་ཅིང་
ཚགས་སྒྲ་འབྱུང་། །སྦྲ་ལྷ་མནོལ་ན་རུལ་ཞིང་འགྱུར་ལྡོག་མང་། །ནོར་ལྷ་
མནོལ་ན་སྟོང་ཞིང་འབྱོར་མི་རྒྱས། །ཕྱུགས་ལྷ་མནོལ་ན་སྤུ་བྱི་ལྟས་ངན་
འབྱུང་། །ཞིང་ལྷ་མནོལ་ན་ཞིང་ས་ཁོལ་བུར་སྟོང་། །ཐབ་ལྷ་མནོལ་ན་
བཅུད་མེད་སྟོང་ཞིང་འགོང་། །གྲོགས་ལྷ་མནོལ་ན་ཟ་ཁར་འགོང་པོ་འཇུག།
གོ་མཚོན་མནོལ་ན་གོ་ལག་རྣོ་ངར་རྡུགས། །རྟ་ཕོ་མནོལ་ན་སྒལ་རྔོ་མགོ་
ལག་ཉམས། །སྒོ་ཁྱི་མནོལ་ན་སྐད་འགགས་མཚན་རྫི་ཞན། །ཁ་རྗེ་
མནོལ་ན་མ་རབས་ལད་མོ་འཆོར། །དབང་ཐང་མནོལ་ན་བརྗེད་ངེས་

དབང་པོ་ཉམས། །རླུང་རྟ་མནོལ་ན་སེམས་སྟོར་དོན་མི་འགྲུབ། །ལུས་
ཀྱི་ལྷ་མནོལ་གཉིད་འཐིབ་དྲན་པ་ཉམས། །ལུས་ལྷ་མནོལ་ན་ཤ་འགུལ་
ཤ་རོ་ལྡང་། །ཕྲག་ལྷ་མནོལ་ན་བཀྲག་དང་གཟི་མདངས་ཉམས། །རྒྱབ་
བརྟེན་ལྷ་སྲུང་མནོལ་ན་ལུས་མི་བདེ། །སྲུང་སྐྱོབ་ལྷ་རྣམས་མནོལ་ན་
སེམས་མི་བདེ། །ལུས་ཤ་མནོལ་ན་ཤ་འཆོར་ཉམས་སྟོབས་ཆུང་། །རུས་
མནོལ་རུས་ཀུན་ཟུག་ཅིང་སྲིན་བུ་ལྡང་། །ཁྲག་མནོལ་ཐིག་ལེ་སྨད་ལྷུང་
ཁྲག་རྣག་འཛག །ལྤགས་མནོལ་ཆུ་བུར་རྡོལ་ཞིང་ཟ་ཕྲུག་བྱེད། །ཆུ་རྒྱུས་
རྩ་མནོལ་ཞ་དང་སྦྲིད་ཅིང་སྐང་། །སྤུ་མནོལ་སྤུ་རྣམས་བྱི་ཞིང་གློག་ཤུ་
འཐུལ། །གཞན་ཡང་དམེ་མནོལ་བཙོག་མནོལ་སྨུག་གིས་མནོལ། །ཡུག་
སས་མནོལ་དང་རབས་ཆད་ཕོ་མོས་མནོལ། །ནལ་བུ་མོ་མཚན་ཟླ་མཚན་
ཟག་པས་མནོལ། །ཟས་མནོལ་གོས་མནོལ་གཞོབ་དང་མཁོན་གྱིས་
མནོལ། །མཛེ་ཅན་གཅོང་པོ་དམ་ཉམས་གྲིབ་ཀྱིས་མནོལ། །ཤི་བའི་
དུར་སྲི་གསོན་པོའི་བང་དམེས་མནོལ། །སྡིག་ཅན་ཤན་པ་མནའ་ཟན་གྲི་
བོས་མནོལ། །དེ་ལ་སོགས་པའི་མནོལ་གྲིབ་ཐམས་ཅད་ཀུན། །
༈ ཀྱེ་འབྱུང་བའི་དྭངས་མ་ལྔ་ལས་གྲུབ་པ་ཡི། །ས་ལ་བརྟེན་ནས་ཆུ་
ཡིས་རབ་ཏུ་བརླན། །མེ་ཡིས་དྲོད་སྐྱེས་རླུང་གིས་རབ་བསྐྱོད་ནས། །རྩ་
བ་ཀླུ་ཡི་གནས་སུ་སྐྱེས་པའི་ཤིང་། །རྩེ་མོ་ལྷ་ཡི་གནས་སུ་སྨིན་པའི་ཤིང་།།
ལོ་འདབ་མི་ཡི་གནས་སུ་ཁྱབ་པའི་ཤིང་། །དྲི་ཞིམ་ཕྱོགས་ཀུན་མ་ལུས་

ཁྱབ་པའི་ཤིང་། །ཁ་དོག་དྲི་རོ་ནུས་བཅུད་ལྡན་པའི་ཤིང་། །ཤིང་མཆོག་
ཙནྡན་དཀར་དམར་ཨ་ཀ་རུ། །གསེར་ཤིང་མཁན་པ་གཡུ་ཤིང་ཤུག་པ་
དང༌། །དུང་ཤིང་བ་ལུ་སྟག་པ་སྤེན་དཀར་དང་། །འོམ་བུ་སྦ་སྙུག་ཉ་ཕྲུག་
གསེར་མདོག་ཅན། །ཕོ་ཤིང་མོ་ཤིང་བུ་ཤིང་ཤིང་སྣ་ཚོགས། །འབྲས་བུ་
གསུམ་དང་བཟང་དྲུག་སྨན་སྣ་ཚོགས། །དྲི་ལྡན་རོ་ནུས་མངར་ཁ་བསྐ་
བའི་རིགས། །ནས་འབྲས་ཏིལ་གྲོ་སོ་བ་ཡུངས་དཀར་དང་། །འབྲུ་སྣ་
དཀར་ནག་འབྲུ་ཡི་རིགས་བྱེད་དང་། །དར་ཟབ་རིན་ཆེན་རྩི་བཅུད་ཕྱེ་
མར་དང་། །གསེར་སྐྱེམས་ཆང་དང་ཤིང་མཆོག་ཁུ་བའི་བཅུད། །དཀར་
གསུམ་ཕུད་དང་མངར་གསུམ་དྭངས་མ་དང་། །ཤ་ཁྲག་ལ་སོགས་དབང་
པོ་རྣམ་ལྔའི་གསུར། །བྱིན་རླབས་དམ་རྫས་ཙནྡན་དཀར་དམར་དང་། །
གུ་གུལ་དཀར་ནག་དྲི་སྤོས་སྣ་ཚོགས་དང་། །ཕྱི་ནང་གསང་གསུམ་མནོལ་
གྲིབ་བསལ་བའི་རྫས། །མེར་བསྲེག་ཆུས་བཀྲུས་རླུང་གིས་རབ་གཏོར་
ནས། །ནམ་མཁའ་བཞིན་དུ་སྟོང་པར་གྱུར་པའི་ངང་། །རཾ་ལས་བསྐྱེད་
པའི་མེ་ལ་བསྲེག་པ་ཡི། །ཤིང་མཆོག་དྲི་གསུར་རྣམ་པ་སྣ་ཚོགས་ཀྱིས། །
ཡེ་ཤེས་དྲི་མེད་ངང་དུ་སངས་གྱུར་ཅིག ། ༈ ཀྱེ་མ་རིག་དབང་གིས་
མནོལ་ན་རང་བྱུང་ཡེ་ཤེས་བསང་། །དུག་ལྔའི་དབང་གིས་མནོལ་ན་
རིགས་ལྔའི་སངས་རྒྱས་བསང་། །སྒོ་གསུམ་མི་དགེས་མནོལ་ན་སྐུ་
གསུམ་ལྷ་རྣམས་བསང་། །འདུལ་ཁྲིམས་ཉམས་པས་མནོལ་ན་ལུས་ཀྱི་

མཁའ་འགྲོ་བསང་། །དམ་ཚིག་ཉམས་པས་མནོལ་ན་རྡོ་རྗེ་སློབ་དཔོན་
བསང་། །བརྩེ་གདུང་འཁྲུགས་པས་མནོལ་ན་མཆེད་དང་ལྕམ་དྲལ་
བསང་། །ཚོགས་གཏོར་ཆུང་བས་མནོལ་ན་མ་དང་མཁའ་འགྲོ་བསང་།།
ཕུད་ཉམས་ལྷག་མས་མནོལ་ན་ཆོས་སྐྱོང་སྲུང་མ་བསང་། །དམ་རྫས་ནང་
འདྲེས་མནོལ་ན་གཙང་རིས་མགོན་པོ་བསང་། །སེར་སྣས་སྦག་པས་
མནོལ་ན་ནོར་ལྷ་གཡང་ལྷ་བསང་། །མཁོན་གྲིབ་མི་གཙང་མནོལ་ན་
བཀའ་སྲུང་དམ་ཅན་བསང་། །ཏིང་འཛིན་འཁྲུགས་པའི་མནོལ་ན་སྲིད་
པའི་མ་མོ་བསང་། །བརྩེ་གདུང་འཁྲུགས་པས་མནོལ་ན་སྙིང་རྗེའི་མགྲོན་
རྣམས་བསང་། །ཞེ་སྡང་འཁྲུགས་པས་མནོལ་ན་ཞི་བའི་ལྷ་རྣམས་
བསང་། །ང་རྒྱལ་འཁྲུགས་པས་མནོལ་ན་རྒྱས་པའི་ལྷ་རྣམས་བསང་། །
འདོད་ཆགས་འཁྲུགས་པས་མནོལ་ན་དབང་གི་ལྷ་རྣམས་བསང་། །ཕྲག་
དོག་འཁྲུགས་པས་མནོལ་ན་དྲག་པོའི་ལྷ་རྣམས་བསང་། །གཏི་མུག་
འཁྲུགས་པས་མནོལ་ན་གསལ་བྱེད་ལྷ་རྣམས་བསང་། །མནོལ་གྲིབ་
འཁྲུགས་པས་མནོལ་ན་ཡུལ་ལྷ་གཉན་པོ་བསང་། །འཐབ་འཁོན་འཁྲུགས་
པས་མནོལ་ན་བྱེས་ལྷ་གཉན་པོ་བསང་། །མི་གཙང་ཐབ་ཀྱིས་མནོལ་ན་
ཁྱིམ་ལྷ་གཉན་པོ་བསང་། །ཉམས་ཆགས་གྲིབ་གྱིས་མནོལ་ན་སྲུང་བྱེད་
ལྷ་རྣམས་བསང་། །མི་གཙང་དྲི་ཡིས་མནོལ་ན་མགོན་སྐྱབས་ལྷ་རྣམས་
བསང་། །རབས་ཆད་དུར་སྲིས་མནོལ་ན་སྲིད་ཀྱི་ལྷ་རྣམས་བསང་། །

མནའ་ཟན་གྲི་བོས་མནོལ་ན་ཕོ་ལྷ་དགྲ་ལྷ་བསང་། །སྡིག་ཅན་ཤན་པས་
མནོལ་ན་ལྷག་པའི་ལྷ་རྣམས་བསང་། །དམེ་རྨུགས་མི་གཙང་མནོལ་ན་
སངས་བྱེད་ལྷ་རྣམས་བསང་། །གཤིན་པོའི་རོ་གྲིབ་མནོལ་ན་ཕྲག་ལྷ་
གཉན་པོ་བསང་། །གསོན་པོའི་བང་དམེས་མནོལ་ན་འགོ་བའི་ལྷ་རྣམས་
བསང་། །ཐབ་ཀྱིས་མནོལ་ན་ཁང་ལྷ་སྦྲ་ལྷ་བསང་། །གཞོབ་ཀྱིས་
མནོལ་ན་ཕ་ལྷ་མ་ལྷ་བསང་། །ཡུག་སས་མནོལ་ན་མ་ལྷ་བུ་རྫི་བསང་། །
ལུས་འདི་མནོལ་ན་ལྷན་ཅིག་སྐྱེས་ལྷ་བསང་། །ངག་མནོལ་གསུང་སྙན་
གྲགས་སྟོང་ལྷ་རྣམས་བསང་། །ཡིད་མནོལ་དྲན་བྱེད་གསལ་སྟོང་ལྷ་
རྣམས་བསང་། །ཡན་ལག་མནོལ་ན་མགྲོན་ལྷ་གཉན་པོ་བསང་།།
༈ ཀྱེ་རྨུག་པ་དྭངས་བར་བྱེད་པའི་ལྷ་རྣམས་བསང་། །འཐིབ་པ་སངས་
བར་བྱེད་པའི་ལྷ་རྣམས་བསང་། །མནོལ་བ་སེལ་བར་བྱེད་པའི་ལྷ་རྣམས་
བསང་། །ཁྱད་པར་མི་གཙང་བུད་མེད་བང་དམེ་ཡི། །སྟེང་འོག་བར་
གསུམ་ལྷ་ཀླུ་གཉན་པོ་མནོལ། །ཕུག་ལྷ་སྒོ་ནོར་ཁྱིམ་ལྷ་ཁྱིམ་བདག་
དང༌། །ལུས་ངག་ཡིད་གསུམ་དགྲ་ལྷ་ཕྲག་ལྷ་དང་། །ནོར་ལྷ་གཡང་ལྷ་
གོས་ནོར་ལོངས་སྤྱོད་ལྷར། །མནོལ་གྲིབ་མི་གཙང་དྲི་མས་གོས་པ་རྣམས།།
ཤིང་རྩི་སྨན་མཆོག་སྣ་ཚོགས་དྲི་གསུར་དང་། །ཕྱི་ནང་གསང་གསུམ་
འདོད་ཡོན་དཔག་མེད་ཀྱིས། །མི་གཙང་མནོལ་གྲིབ་དྲི་མ་བསང་གྱུར་
ཅིག །ད་ནི་བྱེ་བྲག་ཏུ་བསང་བ་འདི་སྐད་དོ།། ཀྱེ་ཤིང་རྩི་དྲི་བཟང་སྨན་གྱི་དུད་

པ་འདིས། །བླ་མ་ཡི་དམ་མནོལ་བ་བསང་གྱུར་ཅིག །ཡེ་ཤེས་ལྷ་རྣམས་
རྩོག་གིས་མནོལ་གྱུར་ན། །སྨན་སྣ་ཙནྡན་དྲི་ཡིས་བསང་གྱུར་ཅིག །
འཇིག་རྟེན་ལྷ་རྣམས་རྩོག་གིས་མནོལ་གྱུར་ན། །སྤོས་དཀར་ཤིང་སྣའི་
དྲི་ཡིས་བསང་གྱུར་ཅིག །མ་སྲིང་མཁའ་འགྲོ་རྟོག་གིས་མནོལ་གྱུར་ན།།
གན་བྷ་དྲའི་དྲི་ཡིས་བསང་གྱུར་ཅིག །ཆོས་སྐྱོང་སྲུང་མ་རྩོག་གིས་མནོལ་
གྱུར་ན། །ཤ་ཁྲག་སྣ་ཚོགས་དྲི་ཡིས་བསང་གྱུར་ཅིག །གཙང་རིས་
མགོན་པོ་རྟོག་གིས་མནོལ་གྱུར་ན། །དཀར་གསུམ་མངར་གསུམ་དྲི་
ཡིས་བསང་གྱུར་ཅིག །ལྷ་སྲིན་སྡེ་བརྒྱད་རྩོག་གིས་མནོལ་གྱུར་ན། །
ཤིང་རྩི་སྨན་མཆོག་དྲི་ཡིས་བསང་གྱུར་ཅིག །བཀའ་སྲུང་དམ་ཅན་རྩོག་
གིས་མནོལ་གྱུར་ན། །ཕྱེ་མར་འོ་སྐོལ་དྲི་ཡིས་བསང་གྱུར་ཅིག །ལྷ་
རྣམས་མི་གཙང་རྩོག་གིས་མནོལ་གྱུར་ན། །སྤོས་དཀར་གཡུ་ཤུག་དྲི་
ཡིས་བསང་གྱུར་ཅིག །ཀླུ་རྣམས་མི་གཙང་རྩོག་གིས་མནོལ་གྱུར་ན། །
ཀླུ་སྨན་སྣ་ཚོགས་དྲི་ཡིས་བསང་གྱུར་ཅིག །གཉན་རྣམས་མི་གཙང་རྩོག་
གིས་མནོལ་གྱུར་ན། །དར་ཚོན་སྟག་གཟིག་དྲི་ཡིས་བསང་གྱུར་ཅིག །
ས་བདག་མི་གཙང་རྩོག་གིས་མནོལ་གྱུར་ན། །ཉ་ཕྲུག་གསེར་མདོག་དྲི་
ཡིས་བསང་གྱུར་ཅིག །གནས་བདག་མི་གཙང་རྩོག་གིས་མནོལ་གྱུར་
ན། །སྟག་པ་སུར་དཀར་དྲི་ཡིས་བསང་གྱུར་ཅིག །གཞི་བདག་མི་གཙང་
རྩོག་གིས་མནོལ་གྱུར་ན། །མཁན་པ་ཉ་ཕྲུག་དྲི་ཡིས་བསང་གྱུར་ཅིག །

ཡུལ་ལྷ་མི་གཙང་རྩོག་གིས་མནོལ་གྱུར་ན། །སྦ་སྨུག་དཀར་གསུམ་དྲི་
ཡིས་བསང་གྱུར་ཅིག །ནོར་ལྷ་མི་གཙང་རྩོག་གིས་མནོལ་གྱུར་ན། །ཕྱེ་
མར་ཟས་ཕུད་དྲི་ཡིས་བསང་གྱུར་ཅིག །གཡང་ལྷ་མི་གཙང་རྩོག་གིས་
མནོལ་གྱུར་ན། །རིན་ཆེན་སྣ་ཚོགས་དྲི་ཡིས་བསང་གྱུར་ཅིག །ཁྱིམ་ལྷ་མི་
གཙང་རྩོག་གིས་མནོལ་གྱུར་ན། །དར་ཟབ་སྣ་ཚོགས་དྲི་ཡིས་བསང་གྱུར་
ཅིག །ཐབ་ལྷ་མི་གཙང་རྩོག་གིས་མནོལ་གྱུར་ན། །ཤ་ཕུད་ཆང་ཕུད་དྲི་
ཡིས་བསང་གྱུར་ཅིག །ཞིང་ལྷ་མི་གཙང་རྩོག་གིས་མནོལ་གྱུར་ན། །
འབྲུ་ཟན་སྣ་ཚོགས་དྲི་ཡིས་བསང་གྱུར་ཅིག །ཕོ་ལྷ་མི་གཙང་རྩོག་གིས་
མནོལ་གྱུར་ན། །དར་ཚོན་སྟག་གཟིག་དྲི་ཡིས་བསང་གྱུར་ཅིག །དགྲ་
ལྷ་མི་གཙང་རྩོག་གིས་མནོལ་གྱུར་ན། །ཕྱེ་མར་གསེར་སྐྱེམས་དྲི་ཡིས་
བསང་གྱུར་ཅིག །བྱེས་ལྷ་མི་གཙང་རྩོག་གིས་མནོལ་གྱུར་ན། །འབྲས་
དཀར་རྩི་བཅུད་དྲི་ཡིས་བསང་གྱུར་ཅིག །མགྲོན་ལྷ་མི་གཙང་རྩོག་གིས་
མནོལ་གྱུར་ན། །ཤ་ཆང་གསེར་སྐྱེམས་དྲི་ཡིས་བསང་གྱུར་ཅིག །སྐྱེས་ལྷ་
མི་གཙང་རྩོག་གིས་མནོལ་གྱུར་ན། །ལྷ་ཤིང་སུར་དཀར་དྲི་ཡིས་བསང་
གྱུར་ཅིག །ལུས་ལྷ་མི་གཙང་རྩོག་གིས་མནོལ་གྱུར་ན། །གུ་གུལ་དཀར་
ནག་དྲི་ཡིས་བསང་གྱུར་ཅིག །བསྲུང་སྐྱོབ་ལྷ་རྣམས་རྩོག་གིས་མནོལ་
གྱུར་ན། །ཤིང་འབྲས་མེ་ཏོག་དྲི་ཡིས་བསང་གྱུར་ཅིག །རིག་བྱེད་ལྷ་
རྣམས་རྩོག་གིས་མནོལ་གྱུར་ན། །གཡུ་ཤུག་བ་ལུ་དྲི་ཡིས་བསང་གྱུར་

ཅིག །རྒྱབ་རྟེན་ལྷ་རྣམས་རྩོག་གིས་མནོལ་གྱུར་ན། །སྤོས་སྣ་ཤིང་སྣའི་
དྲི་ཡིས་བསང་གྱུར་ཅིག །ལུས་ཀྱི་གོ་མཚོན་རྟོག་གིས་མནོལ་གྱུར་ན།།
ལྷ་ཆབ་སྨན་སྣའི་དྲི་ཡིས་བསང་གྱུར་ཅིག །ཟས་ནོར་ལོངས་སྤྱོད་རྟོག་
གིས་མནོལ་གྱུར་ན། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །
མནོལ་གྲིབ་མི་གཙང་ཐམས་ཅད་དག་སངས་ནས། །ཤེལ་བཞིན་གསལ་
ལ་དུང་བཞིན་དཀར་གྱུར་ཅིག །ཤེལ་གོང་བཞིན་དུ་ཕྱི་ནང་གསལ་གྱུར་
ཅིག །དེ་ནས་བསང་དུད་སྐུ་གསུང་ཐུགས་རྟེན་ལྷ་སྲུང་རྣམས་ལ་བདུག་ནས་འདི་སྐད་དོ། །
ཧཱུྃ། བླ་མ་ཡི་དམ་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་
གྱིས་བསང་གྱུར་ཅིག །དཔའ་བོ་མཁའ་འགྲོ་མནོལ་བ་ཡོད་ན་ཡང་། །
ཤིང་མཆོག་དྲི་བཟང་སྨན་གྱིས་བསང་གྱུར་ཅིག །ཆོས་སྐྱོང་སྲུང་མ་མནོལ་
བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །ཕོ་
ཉ་ལས་མཁན་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་
བསང་གྱུར་ཅིག །གཙང་རིས་ལྷ་རྣམས་མནོལ་ཤིང་མཆོག་ལྷ་
སྲིན་སྡེ་བརྒྱད་ཤིང་མཆོག་འཇིག་རྟེན་སྐྱོང་བ་ཤིང་མཆོག་༴ སྟེང་གི་ལྷ་
རྣམས་ཤིང་མཆོག་འོག་གི་ཀླུ་རྣམས་ཤིང་མཆོག་བར་གྱི་གཉན་
རྣམས་ཤིང་མཆོག་༴ ས་གཞིའི་ཀླུ་རྣམས་ཤིང་མཆོག་གཞི་བདག་
གནས་བདག་ཤིང་མཆོག་༴ མཆེད་དང་ལྕམ་དྲལ་ཤིང་མཆོག་འཇིག་
རྟེན་ལྷ་སྲུང་ཤིང་མཆོག་རྒྱུན་གྱི་ལྷ་སྲུང་ཤིང་མཆོག་འགོ་བའི་ལྷ་
ལྔ་༔ ཤིང་མཆོག་མ་ལྷ་བུ་རྫི་ཤིང་མཆོག་རྟ་ལྷ་འཕན་པོ་༴ ཤིང་

མཆོག་ཟླ ནོར་ལྷ་ཕྱུག་པོ་ཤིང་མཆོག་ལུག་ལྷ་རྨེན་བུ་ཟླ ཤིང་མཆོག་
ར་ལྷ་ཙི་མོ་ཤིང་མཆོག་ཟླ ཞིང་ལྷ་ཚངས་པ་ཤིང་མཆོག་ཕུག་ལྷ་གེ་
ཐུང་ཤིང་མཆོག་༴ སྒོ་ལྷ་སྟག་གཡོག་ཤིང་མཆོག་ཐབ་ལྷ་ཡོལ་མོ་ཟླ་
ཤིང་མཆོག་ཟླ ཕོ་ལྷ་དགྲ་ལྷ་ཟླ ཤིང་མཆོག་ནོར་ལྷ་གཡང་ལྷ་མནོལ་བ་
ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །ཕྱུགས་
ལྷ་མཛོད་ལྷ་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་
བསང་གྱུར་ཅིག །ཟས་ལྷ་གྲོགས་ལྷ་མནོལ་བ་ཡོད་ན་ཡང་། །ཤིང་
མཆོག་དྲི་བཟང་སྨན་གྱིས་བསང་གྱུར་ཅིག །བྱེས་ལྷ་མགྲོན་ལྷ་མནོལ་
བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །
དེ་ནས་སྲུང་མ་ཕྱི་ནང་གི་རྟེན་རྫས་རྣམས་ལ་བདུག་ནས་འདི་སྐད་དོ། ། ཀྱེ། རྣལ་འབྱོར་
བདག་ཅག་དཔོན་སློབ་འཁོར་བཅས་ཀྱི། །ལྷ་དང་སྲུང་མ་མནོལ་བ་
ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །ལྷ་ཁྱིམ་
དྲི་མེད་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་
བཟང་སྨན་གྱིས་བསང་གྱུར་ཅིག །ལྷ་རྒྱན་ལྷབ་ལྷུབ་མནོལ་བ་ཡོད་ན་
ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །ལྷ་མཚོན་རྣོ་
ངར་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་
ཅིག །ལྷ་ཟས་རོ་བརྒྱ་མནོལ་བ་ཡོད་ན་ཡང་། །ཤིང་མཆོག་དྲི་བཟང་

སྨན་གྱིས་བསང་གྱུར་ཅིག །ལྷ་བཏུང་གསེར་སྐྱེམས་མནོལ་བ་ཡོད་ན་
ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །ལྷ་རྟ་བཙན་
པོ་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་
གྱུར་ཅིག །ལྷ་ལུག་དོན་མོ་མནོལ་བ་ཡོད་ན་ཡང་། །ཤིང་མཆོག་དྲི་
བཟང་སྨན་གྱིས་བསང་གྱུར་ཅིག །ལྷ་གཡག་ཞོལ་མོ་མནོལ་བ་ཡོད་
ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །ལྷ་ར་ཁྲ་བོ་
མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་
ཅིག །སྲུང་མའི་དམ་རྫས་མནོལ་བ་ཡོད་ན་ཡང་། །ཤིང་མཆོག་དྲི་
བཟང་སྨན་གྱིས་བསང་གྱུར་ཅིག །སྲུང་མའི་མཆོད་རྫས་མནོལ་བ་ཡོད་
ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །སྲུང་མའི་
རྟེན་རྫས་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་
གྱུར་ཅིག །སྲུང་མའི་ཐུགས་དང་འགལ་བ་ཡོད་ན་ཡང་། །ཤིང་མཆོག་དྲི་
བཟང་སྨན་གྱིས་བསང་གྱུར་ཅིག །དེ་ནས་སྦྱིན་བདག་གི་མི་ནོར་ཕྱུགས་གསུམ་ལ་བདུག་
ནས་འདི་སྐད་དོ། ། ཀྱེ། བདག་ཅག་དཔོན་སློབ་མི་ནོར་འཁོར་བཅས་ཀྱི། །
སྲིད་ཀྱི་དབང་ཐང་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་
གྱིས་བསང་གྱུར་ཅིག །མཁས་པའི་བཙུན་གཡང་མནོལ་བ་ཡོད་ན་ཡང་། །
ཤིང་མཆོག་དྲི་བཟང་སྨན་གྱིས་བསང་གྱུར་ཅིག །གཙོ་བོའི་བློ་གཡང་
མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག།

གཞོན་ནུའི་དཔའ་གཡང་མནོལ་བ་ཡོད་ན་ཡང་། །ཤིང་མཆོག་དྲི་བཟང་
སྨན་གྱིས་བསང་གྱུར་ཅིག །སྐྱེན་པོའི་འཐེབ་གཡང་མནོལ་བ་ཡོད་ན་
ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །མང་པོའི་ཚོགས་
གཡང་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་
གྱུར་ཅིག །རྟ་ཕོའི་མགྱོགས་གཡང་མནོལ་བ་ཡོད་ན་ཡང་། །ཤིང་མཆོག་
དྲི་བཟང་སྨན་གྱིས་བསང་གྱུར་ཅིག །ཕྱུགས་ཀྱི་འཕེལ་གཡང་མནོལ་བ་
ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །ཟས་ཀྱི་
བཅུད་གཡང་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་
བསང་གྱུར་ཅིག །བཙན་པོའི་སྟོབས་གཡང་མནོལ་བ་ཡོད་ན་ཡང་། །
ཤིང་མཆོག་དྲི་བཟང་སྨན་གྱིས་བསང་གྱུར་ཅིག །ཕྱུག་པོའི་ནོར་གཡང་
མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག།
འཕན་པོའི་དར་གཡང་མནོལ་བ་ཡོད་ན་ཡང་། །ཤིང་མཆོག་དྲི་བཟང་
སྨན་གྱིས་བསང་གྱུར་ཅིག །བཙན་ཕྱུག་འཕན་གསུམ་མནོལ་བ་ཡོད་ན་
ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །གཞན་ཡང་
བདག་ཅག་དཔོན་སློབ་འཁོར་བཅས་ཀྱི། །གྱོན་པའི་བེར་གོས་མནོལ་
བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །
གདགས་པའི་གོ་མཚོན་མནོལ་བ་ཡོད་ན་ཡང་། །ཤིང་མཆོག་དྲི་བཟང་
སྨན་གྱིས་བསང་གྱུར་ཅིག །བཏུང་བའི་ཟས་སྐོམ་མནོལ་བ་ཡོད་ན་ཡང་།།

ཤིང་མཆོག་དྲི་བཟང་སྨན་གྱིས་བསང་གྱུར་ཅིག །གཞི་ཡི་གནས་ས་མནོལ་
བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །
འདུག་པའི་མལ་ས་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་
གྱིས་བསང་གྱུར་ཅིག །མི་ནོར་རིགས་རྒྱུད་མནོལ་བ་ཡོད་ན་ཡང་། །
ཤིང་མཆོག་དྲི་བཟང་སྨན་གྱིས་བསང་གྱུར་ཅིག །བྲན་དང་གཡོག་འཁོར་
མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག།
ཕྱུགས་དང་སྒོ་ཁྱི་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་
བསང་གྱུར་ཅིག །ཟས་ནོར་ལོངས་སྤྱོད་མནོལ་བ་ཡོད་ན་ཡང་། །ཤིང་
མཆོག་དྲི་བཟང་སྨན་གྱིས་བསང་གྱུར་ཅིག །སྟོབས་དང་མངའ་ཐང་མནོལ་
བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །བཀྲག་
དང་གཟི་མདངས་མནོལ་བ་ཡོད་ན་ཡང་། །ཤིང་མཆོག་དྲི་བཟང་སྨན་གྱིས་
བསང་གྱུར་ཅིག །ཚེ་དང་བསོད་ནམས་མནོལ་བ་ཡོད་ན་ཡང་། །ཤིང་
མཆོག་དྲི་བཟང་སྨན་གྱིས་བསང་གྱུར་ཅིག །ཁ་རྗེ་དབང་ཐང་མནོལ་བ་
ཡོད་ན་ཡང་། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །གཞི་
བསང་ཡིན་ན་འདིའི་མཇུག་ཏུ་འོག་ནས་བྱུང་བའི་གཞན་ཡང་བདག་ཅག་དཔོན་སློབ་འཁོར་བཅས་ལ། །དམེ་
མནོལ་རྩོག་གིས་མནོལ་དང་ཞེས་པ་ནས་དཀྱུས་ལྟར་བྱའོ། ། ནད་པ་སོགས་ཀྱི་དོན་ཡིན་ན་འདི་ལྟར་རོ།།
ཀྱེ། ཤིང་མཆོག་དྲི་བཟང་སྨན་གྱི་དུད་པ་འདིས། །བདག་དང་རྒྱུ་སྦྱོར་
ཡོན་བདག་འཁོར་བཅས་ཀྱི། །ཉོན་མོངས་དུག་ལྔའི་གདུང་བ་བསང་གྱུར་
ཅིག །ཤིང་མཆོག་དྲི་བཟང་སྨན་གྱི་དུད་པ་འདིས། །བདག་དང་རྒྱུ་སྦྱོར་

ཡོན་བདག་འཁོར་བཅས་ཀྱི། །འདོད་ཆགས་ལས་གྱུར་རླུང་ནད་བསང་
གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས། །བདག་དང་རྒྱུ་
སྦྱོར་ཡོན་བདག་འཁོར་བཅས་ཀྱི། །ཞེ་སྡང་ལས་གྱུར་མཁྲིས་ནད་བསང་
གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས། །བདག་དང་རྒྱུ་
སྦྱོར་ཡོན་བདག་འཁོར་བཅས་ཀྱི། །གཏི་མུག་ལས་གྱུར་པད་ཀན་བསང་
གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས། །བདག་དང་
རྒྱུ་སྦྱོར་ཡོན་བདག་འཁོར་བཅས་ཀྱི། །འདུ་བ་རྣམ་བཞིའི་ནད་རྣམས་
བསང་གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས། །བདག་
དང་རྒྱུ་སྦྱོར་ཡོན་བདག་འཁོར་བཅས་ཀྱི། །སྙིང་རླུང་རྒྱལ་འགོང་ནད་
རྣམས་བསང་གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས། །
བདག་དང་རྒྱུ་སྦྱོར་ཡོན་བདག་འཁོར་བཅས་ཀྱི། །གློ་གཟེར་ཀླུ་བཙན་
ནད་རྣམས་བསང་གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས།།
བདག་དང་རྒྱུ་སྦྱོར་ཡོན་བདག་འཁོར་བཅས་ཀྱི། །མཆིན་རྒྱུ་ས་བདག་
ནད་རྣམས་བསང་གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས།།
བདག་དང་རྒྱུ་སྦྱོར་ཡོན་བདག་འཁོར་བཅས་ཀྱི། །མཚེར་བ་གྲི་བོའི་ནད་
རྣམས་བསང་གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས། །
བདག་དང་རྒྱུ་སྦྱོར་ཡོན་བདག་འཁོར་བཅས་ཀྱི། །མཁལ་གྲུམ་ཀླུ་གཉན་
ནད་རྣམས་བསང་གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས།།

བདག་དང་རྒྱུ་སྦྱོར་ཡོན་བདག་འཁོར་བཅས་ཀྱི། །ཕོ་གཅོང་ཡིད་འགོང་
ནད་རྣམས་བསང་གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས།།
བདག་དང་རྒྱུ་སྦྱོར་ཡོན་བདག་འཁོར་བཅས་ཀྱི། །མགོ་དང་ཡན་ལག་ནད་
རྣམས་བསང་གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས། །
བདག་དང་རྒྱུ་སྦྱོར་ཡོན་བདག་འཁོར་བཅས་ཀྱི། །ཤ་དང་པགས་པའི་ནད་
རྣམས་བསང་གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས། །
བདག་དང་རྒྱུ་སྦྱོར་ཡོན་བདག་འཁོར་བཅས་ཀྱི། །ཁྲག་དང་ཆུ་སེར་ནད་
རྣམས་བསང་གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས། །
བདག་དང་རྒྱུ་སྦྱོར་ཡོན་བདག་འཁོར་བཅས་ཀྱི། །རུས་དང་སྲིན་བུའི་
ནད་རྣམས་བསང་གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས།།
བདག་དང་རྒྱུ་སྦྱོར་ཡོན་བདག་འཁོར་བཅས་ཀྱི། །རྩ་དང་ཆུ་རྒྱུས་ནད་
རྣམས་བསང་གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས། །
བདག་དང་རྒྱུ་སྦྱོར་ཡོན་བདག་འཁོར་བཅས་ཀྱི། །མདངས་དང་དབང་
པོ་ཉམས་པ་བསང་གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས།།
བདག་དང་རྒྱུ་སྦྱོར་ཡོན་བདག་འཁོར་བཅས་ཀྱི། །དབུགས་དང་རྣམ་
ཤེས་ཉམས་པ་བསང་གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས།།
བདག་དང་རྒྱུ་སྦྱོར་ཡོན་བདག་འཁོར་བཅས་ཀྱི། །དཔལ་དང་མཐུ་སྟོབས་
ཉམས་པ་བསང་གྱུར་ཅིག །ཤིང་མཆོག་དྲི་བཟང་སྨན་གྱི་དུད་པ་འདིས།།

བདག་དང་རྒྱུ་སྦྱོར་ཡོན་བདག་འཁོར་བཅས་ཀྱི། །ཚེ་དང་བསོད་ནམས་
ཉམས་པ་བསང་གྱུར་ཅིག ། ༈ ཀྱེ། གཞན་ཡང་བདག་ཅག་དཔོན་
སློབ་འཁོར་བཅས་ལ། །དམེ་མནོལ་བཙོག་གིས་མནོལ་དང་གྲིབ་ཀྱིས་
མནོལ། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །ཐབ་དང་
གཞོབ་ཀྱིས་མནོལ་དང་ཡུག་སས་མནོལ། །ཤིང་མཆོག་དྲི་བཟང་སྨན་གྱིས་
བསང་གྱུར་ཅིག །བྱི་བྱས་རབ་ཆད་ཟླ་མཚན་ནལ་བུས་མནོལ། །ཤིང་
མཆོག་དྲི་བཟང་སྨན་གྱིས་བསང་གྱུར་ཅིག །མཛེ་ཅན་གཅོང་པོ་དམ་
ཉམས་གྲིབ་ཀྱིས་མནོལ། །ཤིང་མཆོག་དྲི་བཟང་སྨན་གྱིས་བསང་གྱུར་
ཅིག །གྲིབ་ཅན་དྲི་ངན་ཅན་དང་སྨུག་དྲིས་མནོལ། །ཤིང་མཆོག་དྲི་
བཟང་སྨན་གྱིས་བསང་གྱུར་ཅིག །ཤི་བའི་དུར་སྲི་གསོན་པོའི་བང་སྨེས་
མནོལ། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །སྡིག་ཅན་
ཤན་པ་མནའ་ཟན་གྲི་བོས་མནོལ། །ཤིང་མཆོག་དྲི་བཟང་སྨན་གྱིས་
བསང་གྱུར་ཅིག །ཕུད་ཉམས་མི་གཙང་ཡས་དང་གླུད་གྱིས་མནོལ། །ཤིང་
མཆོག་དྲི་བཟང་སྨན་གྱིས་བསང་གྱུར་ཅིག །གཞན་ཡང་མནོལ་གྲིབ་མི་
གཙང་མ་ལུས་ཀུན། །ཤིང་མཆོག་དྲི་བཟང་སྨན་གྱིས་བསང་གྱུར་ཅིག །
ནམ་མཁའ་སྤྲིན་བྲལ་བཞིན་དུ་སངས་གྱུར་ཅིག །ཉི་ཟླ་གཟའ་སྐར་
བཞིན་དུ་གསལ་གྱུར་ཅིག །མེ་ལོང་ཕྱིས་པ་བཞིན་དུ་གསལ་གྱུར་ཅིག།
ཟླ་བ་ཡར་ངོ་བཞིན་དུ་རྒྱས་གྱུར་ཅིག །མེ་ཏོག་འདབ་སྟོང་ལྟ་བུར་རྒྱས་

གྱུར་ཅིག །སྟོན་གྱི་འབྲས་བུ་ལྟ་བུར་སྨིན་གྱུར་ཅིག །ཆབ་སྲིད་ནམ་
མཁའ་ལྟ་བུར་རྒྱས་གྱུར་ཅིག །དགོས་འདོད་ནོར་བུ་ལྟ་བུར་འབྱུང་གྱུར་
ཅིག །གཡོག་འཁོར་སྐར་ཚོགས་བཞིན་དུ་འཕེལ་གྱུར་ཅིག །ནོར་ཕྱུགས་
རྩི་ཤིང་བཞིན་དུ་རྒྱས་གྱུར་ཅིག །སྙན་གྲགས་ཕྱོགས་རྣམས་ཀུན་ཏུ་ཁྱབ་
གྱུར་ཅིག །ལོ་བརྒྱ་འཚོ་ཞིང་སྟོན་བརྒྱ་མཐོང་གྱུར་ཅིག །ཚེ་རིང་ནད་མེད་
བདེ་སྐྱིད་ལྡན་པར་ཤོག །ཅེས་རྒྱལ་བློན་འཁོར་བཅས་རྣམས་ཐེ་ཚོམ་མ་བྱས་པར་འདི་ལྟ་
བུའི་ཉམས་ལེན་བྱས་ན་དོན་དང་ལྡན་པར་འགྱུར་རོ་གསུངས་སོ། །དེ་ནས་རྒྱལ་བློན་འཁོར་དང་བཅས་
པ་དགའ་ཞིང་ཡི་རངས་ཏེ། གསེར་གྱི་མཎྜལ་ཕུལ་ནས་ཕྱག་དང་བསྐོར་བ་བྱས་ཏེ་འདི་སྐད་ཞུས། ཀྱེ་སློབ་
དཔོན་ཆེན་པོ་ལགས། རྒྱུན་ཏུ་ཉམས་ལེན་ཅི་ལྟར་བགྱི། དོན་ཅི་དང་ལྡན་ལགས་ཞུས་པས། སློབ་
དཔོན་ཆེན་པོའི་ཞལ་ནས། ཀྱེ། རྒྱལ་པོ་ཆེན་པོ་སྤྱིར་དལ་འབྱོར་གྱི་མི་ལུས་ཐོབ་པ་དོན་ལྡན་ཞིག་བྱ་
དགོས་པས། དེའི་ཐབས་སུ་བྱང་ཆུབ་ཀྱི་ལམ་སྒྲུབ་པ་ལ་འཇིག་རྟེན་དང་འཇིག་རྟེན་ལས་འདས་པའི་ལྷ་དང་
སྲུང་མ་ལ་གསོལ་མཆོད་བྱས་ན་བྱང་ཆུབ་སྒྲུབ་པའི་འགལ་རྐྱེན་བར་ཆད་སེལ་ཞིང་མཆོག་ཐུན་མོང་གི་དངོས་
གྲུབ་དང་མཐུན་རྐྱེན་འགྲུབ་པ་ཡིན་པས། དེའི་ཆེད་དུ་ལྷ་དང་སྲུང་མ་བསྟེན་དགོས་པ་ཡིན། ལར་བསང་
ཞེས་བྱ་བ་ནི་ཉོན་མོངས་དུག་ལྔའི་མནོལ་གྲིབ་བྱང་ཞིང་ལྷ་སྲུང་མི་འབྲལ་བར་འཁོར་བའི་ཐབས་ཡིན་
པས་རྒྱུན་དུ་བསང་བྱ་བ་ནི་དོན་ཆེའོ། །ལྷག་པར་མནོལ་གྲིབ་མི་གཙང་བ་རྣམས་མྱུར་དུ་སེལ་བ་ལ་འདི་
མཁོ་བས་སྔ་དྲོ་ལྷ་བསང་ཕྱི་དྲོ་མནོལ་ཁྲུས་བྱས་ན་ཉོན་མོངས་པའི་སྒྲིབ་པ་སྦྱངས། ལྷ་དང་སྲུང་མ་འཁོར།
ཟས་ནོར་ལོངས་སྤྱོད་བྱིན་ཆགས། ལུས་འབྱུང་བ་ཆ་སྙོམས། བཀྲག་དང་གཟི་མདངས་བསྐྱེད། ཁམས་
དྭངས་དབང་པོ་གསལ། ཀུན་གྱི་ཡིད་དུ་འོངས། སྣང་སྲིད་ལྷ་འདྲེས་འགལ་རྐྱེན་བར་ཆད་མེད་པ་
སོགས་ཡོན་ཏན་མང་པོ་དང་ལྡན་པ་ཡིན་ནོ་གསུངས་སོ། །རྒྱལ་པོའི་ཞལ་ནས་ལེགས་སོ་སློབ་དཔོན་ཆེན་
པོ་ལེགས་སོ། །མནོལ་ཁྲུས་ཞེས་བྱ་བ་ཇི་ལྟར་ཡིན་ལགས་ཞུས་པས། སློབ་དཔོན་ཆེན་པོའི་ཞལ་ནས།
མནོལ་ཁྲུས་ཞེས་བྱ་བ་ནི་སྤྱིར་མདོ་སྔགས་སོ་སོའི་ལུགས་དང་འདྲ། རྫས་སྦྱོར་སོགས་དབྱེ་བ་མང་དུ་ཡོད་
ཀྱང་འདི་ཡི་སྐབས་སུ་གོང་གི་སྨན་རྫས་སྣ་ཚོགས་ཆུ་གཙང་གིས་སྦྱར་ནས་རིན་པོ་ཆེའི་བུམ་པའི་ནང་དུ་
བླུགས་ལ་ཡུལ་ཕྱོགས་སུ་ཆབ་གཏོར་བྲན་བྱས་ན་ཡུལ་ཁྲུས་དང༌། སྐུ་གསུང་ཐུགས་ཀྱི་རྟེན་རྣམས་ལ་
ཁྲུས་གསོལ་བྱ་བ་ནི་རྟེན་ཁྲུས་དང་། མི་ནད་ཕྱུགས་ནད་སོགས་ལ་རྡོ་རྗེ་རྣམ་འཇོམས། ཁྲོ་བོ་རྨེ་

བརྩེགས། བདུད་རྩི་འཁྱིལ་བ་སོགས་ཀྱི་ང་རྒྱལ་དང་ལྡན་པས་གྲིབ་ཁྲུས་དང་། ནོར་རྫས་སོགས་ལ་
གྲིབ་ཕོག་ན་ཆབ་གཏོར་བྲན་པས་ཆོག་པ་ཡིན་གསུངས་སོ། །དེ་ནས་རྒྱལ་པོ་ཆེན་པོ་དགའ་ཞིང་གུས་
པས་ཐལ་མོ་སྦྱར་ཏེ་ཕྱག་དང་བསྐོར་བ་མང་དུ་བྱས་ནས་སླར་གཤེགས་སོ། །དེ་ནས་རྒྱལ་པོ་ཡང་བསྙུང་
ནད་དྭངས་ཏེ་ཡུལ་ཁམས་ཐམས་ཅད་ལ་བཀྲ་ཤིས་པའི་དགེ་ལྟས་མང་པོ་བྱུང་ངོ༌། །སློབ་དཔོན་པདྨ་
འབྱུང་གནས་ཀྱིས་མཛད་པའི་མནོལ་བསང་ལྷ་ཆབ་སྔོན་མོ་ཞེས་བྱ་བ་རྫོགས་སོ། །
༄༅། །མནོལ་བསང་ཉམས་གྲིབ་ཀུན་སེལ་བཞུགས། བདུད་རྩི་ཅན་གྱི་ཤིང་གསུམ་སོགས་མེར་
བསྲེགས་ལ་གཙང་མའི་ཆབ་གྱིས་བྲན། ཨོཾ་ཨཱཿཧཱུྃ་གིས་བྱིན་གྱིས་བརླབས་ལ། ཀྱེ། ལྷ་རི་
མཐོ་ལ་སྐྱེས་པ་ཡི། །རྩི་ཤིང་ལོ་འདབ་སྣ་ཚོགས་འདི། །འབར་བའི་མེ་
ལ་བསྲེགས་ནས་སུ། །གཙང་མ་ཆབ་ཀྱིས་ལེགས་པར་བྲན། །སྔགས་
དང་ཕྱག་རྒྱས་བྱིན་གྱིས་བརླབས། །ཏིང་འཛིན་དག་པས་འདོད་དགུར་
སྤེལ། །ངོ་བོ་རང་བྱུང་ཡེ་ཤེས་ལ། །རྣམ་པ་ཀུན་བཟང་མཆོད་པའི་སྤྲིན། །
མཁའ་ལ་བདུད་རྩིའི་ཆར་འབེབས་ཤིང་། །བར་སྣང་དྲི་ཞིམ་བསང་གིས་
ཁྱབ། །ས་གཞི་འདོད་ཡོན་དགྱེས་དགུས་བཀང་། །ཐམས་ཅད་བདེ་
ཆེན་འོད་གསལ་ངང་། །རང་བཞིན་དག་པའི་བསང་མཆོད་འདིས། །
མི་བསང་བ་ནི་གང་ཡང་མེད། །གདུག་པའི་དུག་དང་བཙོག་པའི་གྲིབ།།
ཐམས་ཅད་མ་ལུས་སངས་གྱུར་ཅིག །མཆོག་གསུམ་རྩ་གསུམ་བྱིན་རླབས་
དང༌། །སྔགས་དང་ཕྱག་རྒྱ་ཏིང་འཛིན་མཐུ། །ཆོས་ཉིད་རྣམ་དག་ཆོས་ཅན་
རྫས། །རྟེན་འབྲེལ་ཐབས་ཀྱི་ཆོ་ག་ཡིས། །མ་རིག་རྒྱུ་ལ་རྐྱེན་གྱིས་བསླད།།
རྣམ་རྟོག་དབང་གིས་བྱུང་བ་ཡི། །མི་གཙང་དྲི་མའི་ཚོགས་རྣམས་ཀུན། །

དེ་རིང་འོད་གསལ་ཆེན་པོར་བསང་། །ཕྱི་སྣོད་དག་པའི་ཞིང་དུ་བསང་།།
ནང་བཅུད་ལྷ་དང་ལྷ་མོར་བསང་། །རྫས་རྣམས་ཡེ་ཤེས་བདུད་རྩིར་
བསང་། །སྣང་སྲིད་བདེ་བ་ཆེན་པོར་བསང་། །མཆོག་གསུམ་རྩ་གསུམ་
ཆོས་སྐྱོང་དང་། །དགྲ་བླ་ཝེར་མ་ནོར་གྱི་ལྷ། །ཡུལ་ལྷ་གཞི་བདག་འགོ་
བའི་ལྷར། །མི་གཙང་ཉམས་གྲིབ་ཕོག་པ་བསང་། །རིགས་དྲུག་སེམས་
ཅན་བགེགས་རིགས་རྣམས། །སོ་སོའི་ལས་སྣང་སྒྲིབ་པ་བསང་། །ཁྱད་
པར་བདག་ཅག་འཁོར་བཅས་ལ། །མནོལ་བཙོག་གྲིབ་ཀྱིས་ཕོག་པ་
བསང་། །ནམ་མཁའ་བཞིན་དུ་དྭངས་གྱུར་ཅིག །ཉི་ཟླ་བཞིན་དུ་གསལ་
གྱུར་ཅིག །ཤེལ་གོང་བཞིན་དུ་དག་གྱུར་ཅིག །མེ་ཏོག་བཞིན་དུ་རྒྱས་
གྱུར་ཅིག །ནད་གདོན་བར་ཆད་མི་མཐུན་ཞི། །ཚེ་བསོད་དཔལ་འབྱོར་
ཉམས་རྟོགས་རྒྱས། །སྣང་སེམས་ལྷ་མི་དབང་དུ་འདུ། །གནོད་བྱེད་
དགྲ་བགེགས་ཚར་བཅད་དེ། །སྣང་སྲིད་རྣམ་དག་ཆེན་པོའི་ངང་། །
རང་བྱུང་འོད་གསལ་འདུས་མ་བྱས། །གཉིས་མེད་ཡེ་ཤེས་ཆེན་པོ་རུ། །
ཐམས་ཅད་ཕྱམ་གཅིག་སངས་རྒྱས་ཤོག །དེ་ལྟར་དམིགས་ལ། ཨོཾ་ཨཱ༔ཧཱུྃ།
བརྒྱ་རྩ་བརྒྱད་བཟླའོ། །དེས་ཉམས་གྲིབ་མི་གཙང་བ་ཐམས་ཅད་འཕྲལ་དུ་དག་ནས་བཀྲ་ཤིས་བདེ་
ལེགས་ཕུན་སུམ་ཚོགས་པར་འགྱུར་རོ། །མེ་སྤྲེལ་ཟླ་བ་ལྔ་པའི་ཚེས་བཅུ་ལ་འཇམ་དཔལ་དགྱེས་པའི་རྡོ་
རྗེའི་བློ་མཚོ་ལས་ལེགས་པར་བྱུང་བ་དག་བྱེད་གཙང་མའི་ཆོ་ག་བདུད་རྩིའི་སྤྲིན་ཆེན་ཡང་དག་པ་མངྒ་ལཾ།།

༈ ཀྱེ་ཡོངས་གྲུབ་བདེ་གཤེགས་སྙིང་པོ་ལ། །ཀུན་བཏགས་གྲིབ་
ཀྱིས་ཕོག་པ་བསང་། །འཁོར་འདས་བདེ་བ་ཆེན་པོ་ལ། །གཟུང་འཛིན་
གྲིབ་ཀྱིས་ཕོག་པ་བསང་། །སྣོད་བཅུད་དག་མཉམ་ཆེན་པོ་ལ། །གཞན་
དབང་གྲིབ་ཀྱིས་ཕོག་པ་བསང་། །རྒྱུ་རྐྱེན་རྟེན་འབྲེལ་ཐབས་དུ་མས། །
རྣམ་པར་རྟོག་པ་དྲི་མེད་ཀྱི། །ཤེལ་སྒོང་བཞིན་དུ་གསལ་གྱུར་ཅིག །
ཡེ་ཤེས་རང་མདངས་རྒྱས་གྱུར་ཅིག ། ཅེས་གཞི་ཆེན་བཻ་རོ་མཁས་གྲུབ་བསྟན་འཛིན་
ནས་གསུངས་སོ། །
༈ ཧཱུྃ། སྣང་སྟོང་རྣམ་དག་བདུད་རྩིའི་བསང་མཆོད་འདིས། །རྣམ་རྟོག་
ལས་བྱུང་གྲིབ་དང་མི་གཙང་ཀུན། །དག་གསལ་རྙོག་མེད་ཆོས་སྐུ་ཆེན་
པོའི་ངང་། །བསང་ངོ་ཀུན་བཟང་སྒྲིབ་མེད་ཀློང་དུ་ཨ། །མི་ཕམ་པས་སོ།། །།
༄༅། །རིན་པོ་ཆེའི་སྣོད་དུ་བསང་རྫས་སྣ་ཚོགས་ལ་མེ་སྦར་ནས་ཙནྡན་དཀར་དམར་གྱི་ཆུས་བྲན་ཏེ།
རཾ་ཡཾ་ཁཾ༔ ཀྱེ༔ སྣང་སྲིད་ཡེ་དག་དཀྱིལ་འཁོར་དུ༔ འབྱུང་བ་གོས་དཀར་
མོ་ཡི་ཀློང་༔ བདུད་རྩི་དྲི་མཆོག་ངད་ལྡན་པའི༔ བསང་ཤིང་རྒྱལ་པོ་རྣམ་
པ་ལཿ མཁན་ཤུག་བ་ལུ་སྲོ་ལོ་དམརཿ བཀྲ་ཤིས་རྫས་མཆོག་རྩྭ་ཀུ་ཤ
རིན་ཆེན་སྣ་ཚོགས་དར་ཟབ་རིགསཿ ཕྱེ་མར་ཛ་གད་གསེར་སྐྱེམས་སོགས
དག་བྱེད་བསང་གི་དུད་པ་ཡིསཿ བདག་ཅག་རྣལ་འབྱོར་འཁོར་བཅས་ལ༔
མི་གཙང་གྲིབ་ཀྱིས་ཕོག་པ་བསང་༔ དམ་ཚིག་ཉམས་ཆག་ཐམས་ཅད་

བྱང་༔ ནད་གདོན་སྡིག་སྒྲིབ་དབྱིངས་སུ་ཞི འགལ་རྐྱེན་བར་ཆད་མ་
ལུས་བཟློག རྟག་ཏུ་བསྙེན་ཅིང་བསྒྲུབ་པའི་ལྷས༔ མགོན་སྐྱབས་སྡོང་
གྲོགས་མཛད་དུ་གསོལ༔ ཨཱ་ཨཱ་ཤུདྡྷེ་ཨཱ༔ རྗེ་བཙུན་བླ་མ་མི་ཕམ་རིན་པོ་ཆེས་
སྨན་སྦྱོར་བདུད་རྩིའི་ཐིག་ལེར་གསུངས་པའི་མནོལ་བསང་རྫས་ལྔ་མར་འདོན་ཆ་ཆོས་དབྱིངས་རྡོ་རྗེས་
གནང་བའི་གཏེར་དང་ཚུལ་མཐུན་དུ་བྲིས་པ་དགེ་བར་གྱུར་ཅིག དགེའོ་མངྒ་ལཾ།
༈ ཀྱེ་ཐོག་མེད་དུས་ནས་ད་ལྟ་ཡན་ཆད་དུ། །རང་ངོ་མ་ཤེས་འཁོར་
བར་འཁྱམས་པའི་གྲིབ། །གཉིས་འཛིན་དབང་གིས་ནོར་འཁྲུལ་ཅི་
མཆིས་པ། །མ་ལུས་ཡོངས་དག་ཤེལ་སྒོང་ཕྱིས་བཞིན་གྱུར། །ཅེས་རྡོ་
གྲུབ་རྒན་གྱིས་མཛད་པའོ། །
༈ ཆོས་དབྱིངས་བྱང་ཆུབ་སེམས་ཀྱི་དཀྱིལ་འཁོར་དུ། །བདག་སོགས་
སེམས་ཅན་ཐམས་ཅད་ཀྱིས། །དུས་གསུམ་བསགས་དང་རྟོགས་པ་
ཡིས། །འགྲོ་དྲུག་སེམས་ཅན་མ་ལུས་པ། །སྐུ་ལྔ་ཡོངས་རྫོགས་སངས་
རྒྱས་མྱུར་ཐོབ་ཤོག །

༄༅། །མཁའ་འགྲོའི་གྲིབ་སེལ་མདོར་བསྡུས་བྱ་བའི་ཚུལ་ནི། སྟེགས་ཀྱི་ཁར་བུམ་པ་བཅུད་ལྡན་དང་མཆོད་པ། ཉེ་
ལོག་ཅི་བདེར་བསྒྲུབ་བྱའི་དྲི་མ་དང་བསྲེས་པའི་གླུད་གཏོར་དཀར་པོ་ཆ་དྲི་གོས་སོགས་འདུ་བྱ། བདག་བསྐྱེད་བཟླས་པ་
དང་བཅས་སྔོན་དུ་འགྲོ་བས། བུམ་སྒྲུབ་རྒྱས་པར་སྤྲོ་ན་ཐོག་མར་སྨེ་བརྩེགས་ཀྱི་བསྐྱེད་བཟླས་འོད་ཞུ་དང་བཅས་བྱ།
སླར་འོག་ནས་འབྱུང་བ་ལྟར་མཁའ་འགྲོའི་བསྐྱེད་བཟླས་ཏེ་བཟླས་ཏེ་གཉིས་ཀ་བགྱིས་ཀྱང་རུང་། གང་ལྟར་ཡང་མཁའ་
འགྲོའི་གྲིབ་སེལ་གྱི་བུམ་སྒྲུབ་དངོས་ནི། མཆོད་པ་བྱིན་རླབས་སྔོན་དུ་འགྲོ་བས་བུམ་པ་ཨ་མྲྀ་ཏས་བསང་། སྭ་བྷ་
ཝས་སྦྱང་། སྟོང་པའི་ངང་ལས་པད་ཟླའི་སྟེང་། བྷཾ་ལས་རིན་ཆེན་བུམ་པ་ཆེ། །ཚད་དང་
མཚན་ཉིད་ཡོངས་རྫོགས་ཤིང་། །བདུད་རྩིའི་བཅུད་ཀྱིས་གང་བའི་དབུས། །པདྨ་འདབ་
བཞིའི་ལྟེ་བ་རུ། །ནམ་མཁའི་ལྷ་མོ་སྐུ་མདོག་མཐིང་། །ཤར་དུ་ཆུ་ཡི་ལྷ་མོ་སྔོ། །ལྷོ་
རུ་ས་ཡི་ལྷ་མོ་སེར། །ནུབ་ཏུ་མེ་ཡི་ལྷ་མོ་དམར། །བྱང་དུ་རླུང་གི་ལྷ་མོ་ལྗང་། །བདེ་
གཤེགས་ཡུམ་ལྔའི་ངོ་བོར་བཞུགས། །ཀུན་ཀྱང་དར་དང་རིན་ཆེན་རྒྱན། །རང་མདོག་
བདུད་རྩིའི་བུམ་པ་བསྣམས། །གསང་སྔགས་རང་སྒྲ་སྒྲོགས་པ་ཡི། །གནས་གསུམ་
ཡི་གེའི་འཕྲོ་འདུ་ལས། །ཡེ་ཤེས་སྤྱན་དྲང་དབྱེར་མེད་ཐིམ། །ཛཧཱུྃ་བཾ་ཧོ༔ ཨོཾ་བཛྲ་ཨགྣི་
སོགས།པྲ་ཏིཙྪ་སྭཱ་ཧཱ། ཡེ་ཤེས་ལྔ་ཡི་བདུད་རྩི་ཡིས། །དུག་ལྔའི་དྲི་མ་སྦྱོང་མཛད་པ།།
འབྱུང་ལྔ་དབྱིངས་ཀྱི་ལྷ་མོ་ལྔར། གུས་པས་ཕྱག་འཚལ་བསྟོད་པར་བགྱི། ལྷ་མོ་ལྔའི་
ཐུགས་ཀར་ཟླ་བ་ལ་གནས་པའི་རང་གི་ས་བོན་གྱི་མཐར་སྔགས་ཀྱི་ཕྲེང་བས་བསྐོར་བ་
དང་༑ སྐུའི་ཆ་ཐམས་ཅད་ལས་བདུད་རྩིའི་རྒྱུན་བབས་པས་བུམ་པ་གང་བར་གྱུར།
ཨོཾ་ཨཱཧཱུཾ། ཨེ་ཧོ་ཤུདྡྷེ་ཤུདྡྷེ། ཡཾ ཁཾ ཁཾ ལཾ༴ ཨི་ཡཾ་རཾ་བཾ་ལཾ་ཤུདྡྷེ་ཤུདྡྷེ་ཨ་ཨ་ཨ་སྭཱ་
ཧཱ།ཞེས་བརྒྱ་རྩ་བརྒྱད་བཟླས་ལ་སླར་ཡང་མཆོད་ཅིང་བསྟོད། རིགས་ཀྱི་ཡུམ་ལྔས་བདག་དང་སེམས་
ཅན་ཐམས་ཅད་ཀྱི་ནད་གདོན་གྲིབ་དང་མི་གཙང་ཐམས་ཅད་དག་པར་མཛད་དུ་

གསོལ་༑ ཞེས་འདོད་དོན་གསོལ། དེ་ནས་བསྒྲུབ་བྱ་མདུན་དུ་འཁོད་པར། ཐོག་མར་སློབ་དཔོན་ཁྲོ་བོའི་
རྒྱལ་པོ་སྨེ་བ་བརྩེགས་པར་གསལ་བ་དང་། བུམ་པའི་ནང་དུ་བདེ་གཤེགས་ཡུམ་
ལྔའི་ངོ་བོར་འབྱུང་ལྔའི་ལྷ་མོ་རྣམས་ཀྱི་ཕྱག་ན་བུམ་པ་ཡེ་ཤེས་བདུད་རྩིས་གང་བ་
རེ་རེ་ཐོགས་ཏེ་ཁྲུས་བགྱིས་པས་ནད་གདོན་སྡིག་སྒྲིབ་མི་གཙང་བ་ཐམས་ཅད་བྱང་
ཞིང་དག་པའི་མོས་པ་མཛོད། ཧཱུྃ ཕ་རོལ་ཕྱིན་དྲུག་ཁྲུས་ཀྱི་ཆུ༔ བདུད་རྩིའི་ཆུ་ཡིས་
ཁྲུས་བྱས་པས༔ ཉོན་མོངས་དྲི་མ་དག་གྱུར་ཅིག ཕྱི་བཀྲུས་དུང་བས་དཀར་གྱུར་
ཅིག༔ ནང་བཀྲུས་མཆོང་བས་དམར་གྱུར་ཅིག༔ ཕྱི་ནང་དྲི་མ་དག་གྱུར་ཅིག ཤེལ་
སྒོང་བཞིན་དུ་དྲི་མེད་ཤོག༔ ཡི་དམ་ལྷ་ཚོགས་མི་དགྱེས་པཿ བླ་མ་མཁའ་འགྲོ་མི་
དགྱེས་པཿ སྲུང་མ་དམ་ཅན་མི་དགྱེས་པ༔ ཉམས་གྲིབ་སྐྱོན་གྱིས་མི་དགྱེས་པཿ དག་
པར་གྱུར་ཅིག་བྱང་གྱུར་ཅིག༔ སྟོང་པ་ཆེན་པོ་མི་གནས་པརཿ ཆོས་ཉིད་ཆེན་པོར་
དག་གྱུར་ཅིག༔ ཨོ་ཨིས་ཙ་ཊ་ཡ་ཏོར་ཡ་ཏོར་ཡ་སྭཱ་ཧ། ཨུ་ཊ་མི་ཊ་ཡ༴ མོན་ཊ་ཀྲྀཏ་
ཡ ཨཀ་ཀྲོ་ཏ་ཡ ཨ་བྷུ་ཀྲོ་ཏ་ཡ ཨུ་ཊ་ཤ་ཏ་ཡ ཨེ་ལིང་ཨེ་ཊ་ཡ ལ་མོན་ཊ་
ཡ༔ ཨས་ནི་བིས་ནི་ཊ་ཡ༴ ཨོ་བྷ་ཀུ་མ་ཧཱ་པྲ་ཎ་ཡེ་བྷར་ཙི་བྱུར་ཀི་བི་མ་ལེ་ཨུ་ཙུ་ཀྲོ་
དྷ་ཧཱུྃ་ཕཊ༔ ཏོར་ཡ་ཏོར་ཡ་སྭཱ་ཧཱ། ཨོཾ་ཨཱ༔ཧཱུྃ་ཨེ་ཧོ་ཤུདྡྷེ༔ ཡཾ༔ རཾ ཁཾ ཁཾ ཨེ་ཡཾ་སོགས།
ནད་གདོན་སྡིག་སྒྲིབ་མི་གཙང་ཐམས་ཅད་ཤིནྟཾ་ཀུ་རུ་སྭཱ་ཧཱ། ཞེས་བརྗོད་ཅིང་བཀྲུ་བ་ལན་བདུན་
སོགས་བྱ། མཐར། བཞི་བརྒྱ་རྩ་བཞིའི་ནད་རྣམས་དང་༔ འགལ་རྐྱེན་ཉི་ཁྲི་ཆིག་སྟོང་དང༔
ཡེ་འདྲོག་སུམ་བརྒྱ་དྲུག་ཅུ་དང༔ བགེགས་རིགས་སྟོང་ཕྲག་བརྒྱད་ཅུ་སོགས༔ མི་
མཐུན་བྱང་ཞིང་དག་གྱུར་ཅིག ཅེས་ཀྱང་བརྗོད། དེ་ནས་བྱབས་པའི་དམིགས་པ་བརྡ་སྤྲད་ལ། སྔགས་
གཉིས་ཀྱི་མཐར། ཨ་པ་ན་ཡེ་སྭཱ་ཧཱ། བརྟགས་པས་བྱབ། ཁྲུས་ཆུ་གླུད་ཀྱི་ནང་དུ་བླུག རཾ་ཡཾ་ཁཾ། སྟོང་

པའི་ངང་ལས་གླུད་གཏོར་འདོད་པའི་ཡོན་ཏན་ཟད་མི་ཤེས་པ་ནམ་མཁའ་གང་བར་
གྱུར། ཨོཾ་ཨཱཿཧཱུྃ། ལན་གསུམ་གྱིས་བརླབ། ན་མོ་དཀོན་མཆོག་གསུམ་ལ་ཕྱག་འཚལ་ལོ།།
དཀོན་མཆོག་གསུམ་གྱི་བཀའ་བདེན་པ་དང་། ཆོས་ཉིད་རྣམ་པར་དག་པའི༔ ཆོས་
ཅན་རྒྱུ་འབྲས་བསླུ་བ་མེད་པའི༔ ཁྱད་པར་དུ་ཁྲོ་བོའི་རྒྱལ་པོ་སྨེ་བ་བརྩེགས་པའི་མཁའ་
འགྲོའི་ཚོགས་དང་བཅས་པའི༴ བདེན་པ་ཆེན་པོའི་བྱིན་རླབས་ཀྱིས་གྲིབ་བདག་མ་
མོ་མཁའ་འགྲོ་སྡེ་བརྒྱད་འབྱུང་པོའི་ཚོགས་དང་བཅས་པ་ཐམས་ཅད་གླུད་ཀྱི་གཏོར་
མ་ལེན་པའི་ཕྱིར་དུ་འདིར་མཆིས་པར་གྱུར་ཅིག ཌཱ་ཀི་ཧཱུྃ་ཛ༔ ཛཧཱུྃ་བཾ་ཧོ། ཞེས་དགུག་
ཧཱུཾ། ངར་གྱི་གླུད་བཟང་རིན་ཆེན་འདི། །ལུས་ངག་ཡིད་གསུམ་འདི་ལ་ཚང་། །སྐྱེ་
མཆེད་བཅུ་གཉིས་འདི་ལ་ཚང་། །ཕུང་པོ་ལྔ་པོ་འདི་ལ་ཚང་། །རྣམ་ཤེས་ཚོགས་བརྒྱད་
འདི་ལ་ཚང་། །མི་བས་གླུད་བཟང་ཡ་ལ་ལ། །བཟའ་བས་ཁ་བྲོ་ཐེབས་སེ་ཐེབ། །རྣལ་
འབྱོར་བདག་ཅག་འཁོར་བཅས་ཀྱི། །ཚེ་སྲོག་གླུད་དུ་འདི་འབུལ་གྱི། །བཟུང་བ་དང་
ནི་བཅིངས་པ་དང་། །གྲིབ་གླུད་པ་རྣམས་ནི་གྲོལ་བར་མཛོད། །ཚེ་སྲོག་བར་ཆད་
མ་བྱེད་ཅིག །གནོད་ཅིང་འགལ་བར་མ་བྱེད་པར། །བྱང་ཆུབ་སྒྲུབ་པའི་གྲོགས་མཛོད་
ཅིག །ཀྱེ༔ གྲིབ་བདག་གླུད་བདག་ཕོ་མོ་རྣམས༔ གྲིབ་གླུད་རྒྱན་ལྡན་འདི་
ལོངས་ལཿ བཟུང་བ་ཐོང་ལ་བཅིང་པ་ཁྲོལ༔ བདག་དང་རྒྱུ་སྦྱོར་འཁོར་བཅས་ལ༔
གནོད་ཅིང་སྡིག་པ་མ་བྱེད་ཅིག ཅེས་བསྔོ། བདེན་བརྗོད་གོང་བཞིན་གྱི་མཐར། གླུད་ཀྱི་གཏོར་མ་
འདིས་ཚིམ་པར་གྱིས་ལ་སོ་སོ་རང་རང་གི་གནས་སུ་བདེ་བར་དེངས་ཤིག གལ་ཏེ་
མི་འགྲོ་ན་ཁྲོ་བོའི་སྤྲིན་རབ་འབྱམས་ཀྱིས་ལུས་ངག་ཡིད་གསུམ་རྡུལ་ཕྲན་བཞིན་དུ་
བརླག་པར་འགྱུར་ཏ་རེ། ཞེས་དང་། སྨེ་བརྩེགས་ཀྱི་སྔགས་མཐར་སུམྦྷསྦྲེལབས་བསྐྲད། གླུད་གཏོར་འདྲེ་ལྔ་

སྡོད་པའི་ཕྱོགས་སམ་ཆུ་བོ་ཆེན་པོའི་གཞུང་དུ་བསྐྱལ། སྲུང་བ་ནས་ཤིས་བརྗོད་ཀྱི་བར་ཁྲུས་ཆོག་གི་སྐབས་ལྟར་བྱ།
གྲིབ་ཚབ་ཆེན་བསྲུང་བ་ཚར་བའི་རྗེས་སུ་གྲིབ་སྲུང་འཁོར་ལོ་གདགས་སོ། །རྗེས་སུ་བུམ་པའི་ལྷ་ལ་མཆོད་ཅིང་བསྟོད།
ཡི་གེ་བརྒྱ་པ་ལན་གསུམ་གྱི་མཐར་བཛྲ་མུས་ཡེ་ཤེས་པ་གཤེགས། དམ་ཚིག་པ་རང་ལ་བསྟིམ། བདག་བསྐྱེད་ཉེར་བསྡུ་
བསྔོ་སྨོན་ཤིས་བརྗོད་བཅས་བྱ། ཚར་གྲངས་གསོག་ན་བཀྲུ་བྱབ་སྲུང་གསུམ་དང་གླུད་ཆུང་བསྔོ་ལ་གྲངས་བཟུང་།
དགུག་གཞུག་དང་པོ་ཚར་གཅིག་ལས་རྗེས་མ་རྣམས་ལ་མི་དགོས། གྲངས་རྫོགས་པ་ན་བདེན་བརྗོད་མན་ཚར་གཅིག་
བྱས་པས་འཐུས་སོ། །འདི་ནི་ཆོས་དབང་རིན་པོ་ཆེའི་བླ་མ་གསང་འདུས་དང་སངས་གླིང་དགོངས་འདུས་ཀྱི་ཆ་ལག་ལས་
འབྱུང་བའི་མཁའ་འགྲོའི་གྲིབ་སེལ་ཤིན་ཏུ་བསྡུས་པ་བྱ་ཚུལ་རིག་འཛིན་བརྒྱུད་པའི་ཕྱག་བཞེས་ལས་འབྱུང་བ་ལྟར་
བཀོད་པའོ།། །།
༈ ཚེ་ཐར་གཏོང་ཐབས་བཞུགས་སོ།།
སྐྱབས་སེམས་བསྐྱེད། རང་ཉིད་ལྷར་གསལ་ལ་འདི་སྐད་བརྗོད། ཧཱུྃ བདག་ཉིད་ཁྲོ་རྒྱལ་རྟ་
མགྲིན་གསལ། །ཁམས་གསུམ་ཉུལ་བའི་འདྲེ་བོ་ཆེ། །བདེ་ཆེན་ཐར་ལམ་སྒྲུབ་
པ་ལ། །བར་ཆད་གཏོང་རྣམས་ཕྱིར་བསྐྲད་དོ། །ཨོཾ་ཧྲིཔདྨ་ཏ་ཀྲིཏ་ཧྱ༔ ཧཱུྃ་བཞིའི་
སྔགས་ཀྱིས་བགེགས་བསྐྲད། ཧཱི༔ གདོད་ནས་མ་སྐྱེས་མཐའ་དབུས་བྲལ། །རྟོགས་
ཚོགས་རང་གྲོལ་ཁྲོ་རྒྱལ་སྐུ། །དོན་དམ་ཤེས་རབ་མཚོན་ཆ་ཡིས། །ཀ་དག་ཀློང་
དུ་མཚམས་ཆོད་ཅིག །ཤྲཱི་ཛྙཱ་ན་བྷཾ་རཀྟ་ཧཱུྃ་ཨཱ༔ ཞེས་མཚམས་བཅད་དོ།། ལས་བུམ་རྡོ་རྗེ་
སེམས་དཔའ་ཞུ་བའི་ཁྲུས་བྱ། ཨོཾ་བཛྲ་ས་ཏྭ་ཧཱུཾ། དཔལ་ལྡན་རྡོ་རྗེ་སེམས་དཔའ་ཡིས།།
ལྷ་སྔགས་ཏིང་འཛིན་བདུད་རྩིའི་ཆུས། །སེམས་ཅན་ལས་ཉོན་སྒྲིབ་དག་ནས།།
དག་པའི་སྣང་བ་ཐོབ་པར་ཤོག །ཡིག་བརྒྱ་བཟླ་ཞིང་ཁྲུས་བྱ། རྣམ་དག་གཙང་དང་ལྷ་
ཡི་ཆུ། །ཡིད་འོང་དྲི་ཞིམ་གང་གཱའི་རྒྱུན། །ཕྱག་རྒྱ་ཡེ་ཤེས་བུམ་པའི་ཆུས། །མི་
གཙང་དྲི་མ་དག་གྱུར་ཅིག །འདི་ནི་སྦྱིན་དང་ཚུལ་ཁྲིམས་བཟོད་བརྩོན་འགྲུས།།

བསམ་གཏན་ཤེས་རབ་རང་བཞིན་དག་པའི་ཆུ། །སེར་སྣ་ཁྲིམས་འཆལ་ཁོང་
ཁྲོ་ལེ་ལོ་དང༌། །རྣམ་གཡེང་གཏི་མུག་དྲི་མ་སྦྱོང་མཛད་ནས། །གཏོང་བ་ཚུལ་
ཁྲིམས་བཟོད་པ་སྤྲོ་དགའ་དང་། །ཏིང་འཛིན་ཡེ་ཤེས་ཉིད་ལ་ལེགས་བགོས་
ཆུའི༑ །ཁྲུས་ལེགས་མཛད་ཀྱིས་རྟག་ཏུ་ཁྲུས་བགྱིའོ། །ཡིག་བརྒྱ་དང་ཁྲུས་སྔགས་བརྗོད།
ཕ་རོལ་ཕྱིན་དྲུག་རང་བཞིན་གྱི། །བདུད་རྩིའི་ཆུ་ཡིས་ཁྲུས་བྱས་པས། །རྒྱུད་
དྲུག་བག་ཆགས་གཏན་སྦྱངས་ནས། །ཕ་རོལ་ཕྱིན་དྲུག་མཐར་ཕྱིན་ཤོག །ཨོ་
ཨེ་ཧོ་ཤུདྡྷེ་ཤུདྡྷེ། ཡཾ་ཧོ་ཤུདྡྷེ་ཤུདྡྷེ། རཾ་ཧོ་ཤུདྡྷེ་ཤུདྡྷེ། ལམ་ཧོ་ཤུདྡྷེ་ཤུདྡྷེ། བི་ཧོ་ཤུདྡྷེ་
ཤུདྡྷེ། ཨེ་ཡཾ་རཾ་ལཾ་བི་ཧོ་ཤུ་དྡྷེ་ཤུདྡྷེ་ཡེ་སྭཱ་ཧཱ། ཞེས་པས་ཁྲུས་བྱའོ།། སངས་རྒྱས་བྱང་
སེམས་ཀྱི་མཚན་ནི། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་རིན་ཆེན་གཙུག་ཏོར་ཅན་ལ་ཕྱག་འཚལ་
ལོ༑ ༑མཆོད་དོ་སྐྱབས་སུ་མཆིའོ། །བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ངན་སོང་ཐམས་ཅད་ཡོངས་
སུ་སྦྱོང་བ་རྣམ་པར་སྣང་མཛད་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ།།
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་སྨན་གྱི་བླ་བཻ་ཌཱུརྱའི་འོད་ཀྱི་རྒྱལ་པོ་ལ་ཕྱག་འཚལ་ལོ། ། མཆོད་
དོ་སྐྱབས་སུ་མཆིའོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་མགོན་པོ་འོད་དཔག་ཏུ་མེད་པ་ལ་ཕྱག་
འཚལ་ལོ། །མཆོད་དོ་སྐྱབས་སུ་མཆིའོ། །བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །མཆོད་

དོ་སྐྱབས་སུ་མཆིའོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་
མཐུ་ཆེན་ཐོབ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །
འཇིག་རྟེན་འདྲེན་པའི་གཙོ་བོ་ཚེ་དཔག་མེད༔ ཚེ་གཟུངས། ཚེ་བསྙེན། ཡིག་བརྒྱ། མི་
འཁྲུགས་པ། རྣམ་སྣང་། སྨན་གཟུངས་སོགས་གཟུངས་སྔགས་གང་མང་ཅི་རིགས་བརྗོད། སེམས་ཅན་
ཐམས་ཅད་ཀྱི་ཚེ་རབས་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་
ཅད་ཤིནཾ་ཀུ་རུ་ཡེ་སྭཱ་ཧཱ། རྒྱལ་བའི་མཛོད་དང་མེ་འོད་རབ་གསལ་དང་། །སྟོབས་
ཀྱི་རྒྱལ་པོ་སངས་རྒྱས་གྲངས་མཉམ་ངེས། །ཕ་རོལ་སྟོབས་འཇོམས་དགྲ་
ལས་རྣམ་པར་རྒྱལ། །གཟི་བརྗིད་རྒྱལ་པོ་རིན་ཆེན་གཙུག་ཏོར་ཅན། །མཚན་
མཆོག་དོན་ལྡན་རྣམས་ལ་ཕྱག་འཚལ་ལོ། །གང་ཞིག་སེམས་ཅན་འདི་དག་
གི །དཀོན་མཆོག་གསུམ་གྱི་མཚན་ཐོས་ནས། །ངན་སོང་གསུམ་གྱི་རྒྱུ་བསགས་
པའི༑༑སྒོ་གསུམ་ལས་སྒྲིབ་དག་པར་ཤོག །དེ་ནས་རྟེན་དུ་འབུལ་བ་ནི། སེམས་ཅན་གྱི་དཔྲལ་
བར་མར་གྱི་ཐིག་ལེ་བཀོད། དར་མཚོན་སྟག་གཟིགས་ཀྱིས་བརྒྱན་པ། བསང་སྦྱང་བྱ་བ་ནི། ཨོཾ་སྭ་བྷ་ཝ་
སོགས༔ སྟོང་པའི་ངང་ལས་རང་རང་གི་མིང་ཡིག་དང་པོའི་ཐིག་ལེས་བརྒྱན་པ་
ཞུ་བ་ལས་བྱུང་བའི་གཟུགས་འགྲོ་རྣམས་མཛེས་ཤིང་བལྟ་ན་སྡུག་པ། ངག་
སྙན་པ། ཡིད་དྭངས་བ་རེ་རེ་ལའང་མང་པོ་བསམ་གྱིས་མི་ཁྱབ་པ་སྤྲོས་པས།
མཆོད་ཡུལ་ཐམས་ཅད་དགྱེས་མཐུན་གྱི་ལོངས་སྤྱོད་དུ་གྱུར་བར་བསམ། ཨོཾ་ཨཱ་ཧཱུཾ།
ལན་གསུམ། ནམ་མཁའ་མཛོད་ཀྱི་སྔགས་རྒྱས་སྤེལ་ལ། ཨོཾ་གུ་རུ་དྷེ་ཝ་ཌཀྐི་ནི་ཤྲཱི་བཛྲ་དྷརྨ་པ་
ལ་ས་པཱ་རི་ཝ་ར་བཛྲ་ས་མ་ཡ་ཛ༔ སྤྱན་དྲངས། ཨོཾ་བཛྲ་ཨརྒྱུ་སོགས༔ བསྟོད་པར་འོས་
པ་ཐམས་ཅད་རྔ བསྟོད། །རླུང་གི་ཤུགས་འཆང་རྟ་དང་དྲེལ། །རྡོ་རྗེའི་རྭ་ལྡན་

གཡག་དང་མཛོ། །འོ་མའི་རྒྱུན་འཛིན་བ་དང་འབྲི། །འཇམ་པའི་སྤུ་ལྡན་ལུག་
དང་ར། །མཛེས་པའི་རྣམ་འགྱུར་འདི་དག་ནི། །ལྷ་དང་སྲུང་མ་དགྱེས་པའི་རྟེན།།
རྩ་གསུམ་ནོར་ལྷ་རྒྱ་མཚོ་དང་། །འགོ་བའི་ལྷ་སྲུང་གཞི་བདག་ལ། །འབུལ་ལོ་
བདག་ཅག་ཡོན་མཆོད་ཀྱི། །བགེགས་དང་བར་ཆད་བཟློག་པ་དང་། །ཚེ་དང་
བསོད་ནམས་འཕེལ་བ་དང་། །བྱང་ཆུབ་འགྲུབ་པའི་རྒྱུར་གྱུར་ཅིག །སངས་རྒྱས་
བསྟན་པ་རྒྱས་པའི་རྟེན་དུ་འབུལ། །བླ་མའི་སྐུ་ཚེ་བརྟན་པའི་རྟེན་དུ་འབུལ།།
སྦྱིན་བདག་བར་ཆད་སེལ་བའི་རྟེན་དུ་འབུལ། །རྟེན་དུ་བཙུག་གོ་དགྲ་རུ་མ་ལྡང་
ཞིག །ཅེས་དང་། ཨོཾ་ཡེ་དྷརྨ་སོགས༔ ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཨོཾ་བཛྲ་རཀྵ་རཀྵ
ཞེས་བརྗོད་ལ། མཆོད་པར་འོས་པ་ཁྱེད་རྣམས་ཀྱིས། །མཐུན་པའི་ལོངས་སྤྱོད་འདི་
བཞེས་ལ། །རྣལ་འབྱོར་བདག་ཅག་འཁོར་བཅས་རྣམས། །ནད་མེད་ཚེ་དང་
དབང་ཕྱུག་དང་། །དཔལ་དང་གྲགས་དང་སྐལ་བ་བཟང་། །ལོངས་སྤྱོད་རྒྱ་ཆེན་
ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་
སྩོལ༑ ༑དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱིས་སྡོང་གྲོགས་
མཛོད༑ ༑དུས་མིན་འཆི་བའི་ནད་རྣམས་དང༌། །གདོན་དང་བགེགས་རྣམས་མེད་
པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད།།
འཇིག་རྟེན་བདེ་ཞིང་ལོ་ལེགས༴ དགེ་འདིས་སེམས་ཅན་ཐམས་ཅད་ཀྱི། །ངན་
སོང་རྒྱུ་བསགས་ཀུན་དག་ནས། །མཐོ་རིས་ལྷ་མིའི་ལུས་ཐོབ་ཏེ། །དེ་ཡང་སངས་
རྒྱས་མྱུར་འགྲུབ་ཤོག །ཨོཾ་ཡེ་དྷརྨ་སོགས༔ མདུན་གྱི་ནམ་མཁར་བླ་མ་དང་གཉིས་
སུ་མེད་པ་བཅོམ་ལྡན་འདས་མགོན་པོ་ཚེ་དཔག་ཏུ་མེད་པ་ལ་སངས་རྒྱས་དང་

བྱང་ཆུབ་སེམས་དཔའ་ལྷ་དང་དྲང་སྲོང་བདེན་ཚིག་གྲུབ་པ་སོགས་སྐྱབས་གནས་
དཀོན་མཆོག་རྒྱ་མཚོའི་ཚོགས་ཀྱིས་བསྐོར་བ་མངོན་སུམ་བཞུགས་པའི་ཞལ་
ནས་ཤིས་པ་བརྗོད་པའི་དབྱངས་སྙན་སྒྲོགས་ཤིང་མེ་ཏོག་གི་ཆར་ཆེན་པོ་ཕབ་
ནས་བདག་དང་སྦྱིན་པའི་བདག་པོའི་གཙོར་བྱས་སེམས་ཅན་ཐམས་ཅད་ཀྱི་ཚེ་
དང་བསོད་ནམས་དཔལ་འབྱོར་ཡེ་ཤེས་ཡོན་ཏན་ཐམས་ཅད་གོང་ནས་གོང་དུ་
འཕེལ་ཞིང་རྒྱས་པ་དང་། དུད་འགྲོའི་སྐྱེ་གནས་སུ་གྱུར་བ་རྣམས་ཀྱང་གནས་
སྐབས་དུས་མ་ཡིན་པའི་འཆི་བའི་འཇིག་པ་ལས་ཐར་ཞིང་དཀོན་མཆོག་གསུམ་
གྱི་སྐྱབས་འོག་ཏུ་འཚོ་བ་དང་། མཐར་ཐུག་ཐར་བའི་ས་བོན་རྒྱུད་ལ་སྨིན་ནས་
མྱུར་དུ་སངས་རྒྱས་ཐོབ་པའི་སྐལ་བ་ཅན་དུ་གྱུར་ཅིག བྱོལ་སོང་གི་ལུས་འདི་
བོར་མ་ཐག་ཏུ་དལ་འབྱོར་གྱི་མི་ལུས་རིན་པོ་ཆེ་ཐོབ་ནས་གསང་སྔགས་རྡོ་རྗེའི་
ཐེག་པ་ཆེན་པོའི་ཆོས་ཉམས་སུ་ལེན་པའི་སྐལ་བ་དང་ལྡན་པར་གྱུར་ཅིག གཟི་
བརྗིད་རྒྱལ་པོ་མགོན་པོ་ཚེ་དཔག་མེད། །འཆི་མེད་གྲུབ་པ་གཙུག་ཏོར་རྣམ་
པར་རྒྱལ། །དངོས་གྲུབ་མཆོག་སྩོལ་ཡིད་བཞིན་འཁོར་ལོའི་ཞབས། །འཆི་མེད་
ལྷ་ཚོགས་རྣམས་ཀྱིས་དགེ་ལེགས་སྩོལ། །སྟོན་པ་སངས་རྒྱས༔ མི་འགྱུར་ལྷུན་
པོ༔ རྐང་གཉིས་ཁྱེད་ཅག་བདེ་ལེགས་ཤོག །རྐང་བཞི་ཁྱེད་ཅག་བདེ་ལེགས་
ཤོག །ཁྱེད་ཅག་ལམ་དུ་བདེ་ལེགས་ཤོག །ཕྱིར་འོང་དག་ཀྱང་བདེ་ལེགས་ཤོག།
བགེགས་རིགས་སྟོང་ཕྲག༴ ཚངས་དང་ལྷ་དབང༔ བྱང་ཕྱོགས་སྐྱོང་བའི་མི་
གཙང་ལུས་འདི༔ འཇམ་དཔལ་དཔའ་བོ༔ སངས་རྒྱས་སྐུ་གསུམ ཡུལ་གྱི་
བདག་པོ༔ འཇིག་རྟེན་བདེ་ཞིང་ཟ བདག་སོགས་འཁོར་དང༔ ཤིས་ཤོག། །།

༄༅། །རྟེན་ལ་རབ་གནས་སྒྲུབ་པའི་ཆོ་གའི་སྙིང་པོ་
དགེ་ལེགས་དཔལ་འཕེལ་
བཞུགས།
ན་མོ་གུ་རུ་མཉྫ་ཤྲཱི་ཡེ། འདིར་རྒྱལ་བའི་གསང་བ་གསུམ་གྱི་སྒྱུ་འཕྲུལ་མཚོན་བྱེད་རྟེན་དམ་ཚིག་པ་ལ་
ཡེ་ཤེས་པ་གཞུག་ཅིང་བརྟན་པའི་ཆོ་ག་ནི་རྒྱུད་སྡེ་རྣམས་ལས་གསུངས་པའི་དོན་བཞིན་གྲུབ་པའི་སློབ་དཔོན་
རྣམས་ཀྱིས་ལེགས་པར་བཀྲལ་བའི་དགོངས་དོན་ལྟར་རབ་གནས་བྱེད་པ་ལ། སྦྱོར་དངོས་རྗེས་གསུམ་ལས།
དང་པོ། མཚན་ཉིད་དང་ལྡན་པའི་སྐུ་གསུང་ཐུགས་ཀྱི་རྟེན་རྣམས་རབ་ཏུ་གནས་པ་ལ་བསྔགས་པའི་དུས་
བཟང་པོ་དང་ལྡན་པ་ལ། ཚུལ་མཐུན་གྱི་གནས་སུ་དགེ་བར་བཤམས་ཤིང་། སྟོན་འཁོར་ཕུན་སུམ་ཚོགས་པ་
རྣམས་ཀྱི་དཀྱིལ་འཁོར་བཀོད་ཅིང་མཆོད་པའི་ཡོ་བྱད་གྱ་ནོམས་པ་དང་། རབ་ཏུ་གནས་བྱེད་ཀྱི་རྫས་བུམ་པ།
འདག་ཆས། མེ་ཏོག་སོགས་ཇི་ལྟར་འོས་པའི་ཡོ་བྱད་འདུ་བྱས་ཏེ། དཀྱིལ་འཁོར་གང་ལ་མོས་པའི་ལྷ་ཡི་ལས་
གཞུང་ཚུལ་བཞིན་བསྲངས་ཏེ་བདག་མདུན་གྱི་བཟླས་པ་སོང་ནས། སྐབས་འདིར། རྒྱས་པར་གཟུངས་བུམ་དང་།
འདི་ཟུར་དུ་ཤེས། རྣམ་བུམ། ལས་བུམ་གསུམ་དང་། ཁྲུས་བུམ་བརྒྱད། འདིའང་ཟུར་དུ་ཤེས་མཁན། དེ་བཅུ་
གཅིག་སོ་སོར་སྒྲུབ་པའམ། ཁྲུས་བུམ་ལྔའམ་གཅིག་ལ་ཁྲུས་སྤྱི་ཁྱབ་དུ་སྒྲུབ་པ་བྱས་ཀྱང་རུང་ལ། མདོར་
བསྡུས་ན། གཙོ་བུམ་ལས་བུམ་གཉིས་ཀྱིས་འཐུས་པས་བུམ་པ་དེ་གཉིས་བསང་སྦྱང་བྱས་ལ། དང་པོར། རྣམ་རྒྱལ་
བུམ་པའི་གཟུངས་ཐག་སེར་པོ་འཇུས་ནས། རིན་ཆེན་བུམ་པ་མཚན་ཉིད་རབ་ལྡན་པ། །བདུད་
རྩིའི་ཆུ་ཡིས་གང་བའི་དབུས་ཉིད་དུ། །རྟེན་དང་བརྟེན་པའི་དཀྱིལ་འཁོར་ལྷ་ཚོགས་
རྣམས༑ ་མ་འདྲེས་ཡོངས་རྫོགས་ཆུ་ཟླའི་ཚུལ་དུ་གསལ། །རང་ཐུགས་སྔགས་འོད་
གཟུངས་ཐག་ལ་འཁྲིལ་ཏེ། །བུམ་ལྷའི་རྒྱུད་བསྐུལ་འོད་ཟེར་འཕྲོ་འདུ་ཡིས། །དོན་
གཉིས་བསྒྲུབ་ཅིང་སྐུ་ཡི་ཆ་ཀུན་ནས། །བྱང་སེམས་བདུད་རྩིའི་རྒྱུན་བབ་བུམ་པ་
གང་སྣ་ཞེས་དམིགས་ལ། ལྷ་གང་ཡིན་གྱི་རྩ་སྔགས་ལ་ཤམ་བུ་དབྱངསགསལ་རྟེན་སྙིང་པོ་སུ་པྲ་ཏིཥྛརྣམས་སྦྲེལ་བ་ཅི་

ནུས་བཟླ། དེ་བཞིན་དུ། ལས་ཀྱི་བུམ་པར་པད་ཉིར་ཧཱུྃ་ཡིག་ལས། །ཁྲོ་བོ་བདུད་རྩི་
འཁྱིལ་བ་གསལ་བ་ཡི། །སྐུ་ལས་རྡོ་རྗེ་བདུད་རྩིའི་རྡུལ་ཕྲ་རབ། །ཡོངས་སུ་
བབ་པས་བུམ་པ་གང་བར་གྱུར། །ཨོཾ་བཛྲ་ཨ་མྲྀ་ཏ་ཀུནྜ་ལི་ཧ་ན་ཧ་ན་ཧཱུྃ་ཕཊ། ཅེས་དང་།
ཨ་བྷི་ཥེ་ཀ་སོགས་ཅི་ནུས་བཟླ། མཐར་མཆོད་ཅིང་བསྟོད་ལ་ཡིག་བརྒྱས་ནོངས་པ་བཤགས། ཨོཾ་ཨཱཿཧཱུྃ་
གིས་དུང་ཆོས་ཀྱི་ཆུ་མཆོད་ཡོན་དུ་ཕུལ་བས་ལྷ་རྣམས་འོད་དུ་ཞུ་བ་བུམ་པའི་ཆུ་དང་
དབྱེར་མེད་གྱུར་པར་བསམ་ལ། རིག་པའི་མེ་ཏོག་དོར་བ་ཙམ་གྱིས་བདག་ཉིད་འཇུག་པར་བྱའོ། །ཁྲུས་
བུམ་བརྒྱད་སྒྲུབ་ན་འདིར་བྱ། དེ་ལྟར་སྔོན་འགྲོ་ལྷ་བསྒོམ་སྔགས་བཟླའི་བུམ་པ་སྒྲུབ་པ་གསུམ་སོང་ནས། གཉིས་པ་རབ་
གནས་དངོས་ཀྱི་ཆོ་ག་ལ་རྣམ་གྲངས་བཅུ་གཅིག་ལས། དང་པོ་བགེགས་སྦྱང་བ་ལ། བགེགས་གཏོར་བཤོས་
བུ་གསུམ་རེ་རེ་ནས་རྟེན་ལ་བསྐོར་ཞིང་། ཨོཾ་སརྦ་སིདྡྷཾ་ན་མཿསརྦ་ཏ་ཐཱ་ག་ཏ་སོགས་བརྗོད་པ་ཞི་བས་སྦྱང་
བ། ཏིང་ལོ་དང་ཆངས་བུས་བསྐོར་ཞིང་ཧཱུྃ་བཞིའི་སྔགས་བརྗོད་པ། ཞི་དྲག་ཕྱེད་མས་སྦྱང་བ་བྱས་ལ། དྲག་པོས་
སྦྱང་བཞི། རང་ཉིད་སྐད་ཅིག་གིས་རྡོ་རྗེ་ཧཱུྃ་མཛད་ཁྲོ་བོའི་རྒྱལ་པོའི་སྐུར་གྱུར་པའི་གནས་
གསུམ་འབྲུ་གསུམ་ལས་འོད་ཟེར་འཕྲོས་པས་ཁྲོ་བོའི་སྤྲིན་རབ་འབྱམས་དཔག་ཏུ་
མེད་པ་སྤྱན་དྲངས། ཨོཾ་བཛྲ་ཀྲོ་དྷ་རཱ་ཛ་ས་པ་རི་ཝཱ་ར་ཨརྒྱུ་སོགས་ཀྱིས་མཆོད། ཧཱུྃ། འཇིགས་
པའི་ཧཱུཾ་སྒྲ་སོགས་ཀྱིས་བསྟོད། བདེན་སྟོབས་བརྗོད་ལ། རིག་པ་འཛིན་པ་བདག་གིས་
སེམས་ཅན་ཐམས་ཅད་ལ་ཕན་པ་དང་བདེ་བའི་ཕྱིར། བདེ་བར་གཤེགས་པའི་སྐུ་
གསུང་ཐུགས་ཀྱི་རྟེན་འདི་རྣམས་རབ་ཏུ་གནས་པར་བགྱིད་པ་ལ་བར་དུ་གཅོད་པའི་
འབྱུང་པོ་གདུག་པ་ཅན་རྣམས་འདིར་མ་གནས་པར་གཞན་དུ་དེངས་ཤིག གལ་ཏེ་
མི་འགྲོ་ན་ཁྲོ་བོ་ཡེ་ཤེས་ཀྱི་རྡོ་རྗེ་མེ་རབ་ཏུ་འབར་བ་འདིས་ཁྱེད་རྣམས་ཀྱི་མགོ་བོ་
ཚལ་པ་བརྒྱར་འགས་པར་འགྱུར་ཏ་རེ། སུམ་བྷ་ནི་བརྗོད་ཅིང་གུ་གུལ་གྱིས་བདུག ཡུངས་ཀར་གྱིས་
བྲབ། རོལ་མོའི་ཚམ་རྔམས་བཅས་པས་བགེགས་རྣམས་བསྐྲད་པར་བྱའོ། །སྐབས་འདིར་རྟེན་གྱི་མི་ཤིས་པ་
སྦྱངས་པ། ཆངས་བུ། ཞོ་ཟན་ཡུངས་ཀར་གསུམ་གྱིས་བསྐོར་ཞིང་མེ་ཆུས་སྦྱངས་པ་དང་། བདག་དང་སྦྱིན་བདག་

གི་སྡིག་པ་སྦྱང་བའི་ཕྱིར། ཏིལ་མེ་ཆུར་དོར་བ་རྣམས་རྒྱས་སྤྲོས་སུ་འདུག་ཀྱང་། བསྡུ་ན་རྩ་བའི་ས་བཅད་གཉིས་པ་བུམ་
ཁྲུས་ལ་ཡང་། རྒྱས་པར་སྤྲོ་ན་སྐུ་གཟུགས་བཀྲུ་བའི་འདག་ཆལ་གྱི་རྫས་ནི། ནུ་གྲོ་དྷ། ཨུ་དུམྦར། པཀྐ། བི་ས་ཝ་
ཤ གན་མུཎཱ་སྟེ་འོ་མ་ཅན་གྱི་ཤིང་གི་ཤུན་པ་ལྔ་ལ་བཤད་ཀྱང་བོད་དུ་འབྱོར་དཀའ་བས་དེའི་ཚབ་ཏུ་བ་ལུ་འོམ་བུ་
ལྕང་དཀར། ཤུག་པའམ་ཙན་དན་དཀར་པོའི་ཤུན་པ་ལྔ་ཡི་འདག་ཆལ་གྱིས་བྱུགས་ནས་བཀྲུ་བ་དང་། ཡང་བ་བྱུང་ལྔ་དང་
དྲི་བཟང་སྦྱར་བ་དང་། ཡང་སྐྱུ་རུ་ར་དང་ཡུང་བའི་ཕྱེ་མ་སོགས་སྦྱར་བའི་འདག་ཆལ་གྱིས་བྱུགས་ཤིང་མཉེན་ནས་ཀུ་
བར་གསུངས་ཀྱང་། དེ་ཙམ་མ་འབྱོར་ན་སློབ་དཔོན་ཀུན་སྙིང་གིས། སུག་པ་དང་ནི་སྲན་ཕྱེ་དང་། ཀུ་ཤ་བ་ཡི་རྣམ་པ་ལྔ།
དེ་ལྟར་སོ་ཕག་ལ་སོགས་པས། ཁྲུས་ནི་བྱ་བར་གསུངས་པ་སྟེ། ཞེས་པ་དང་། དཱཎའི་པིར་ཙམ་མ་འཛོམ་ཐབས་མེད་དོ། །
སོ་སོར་མ་བྱས་ན་འདག་ཆལ་གྱི་རྫས་རྣམས་བསྡོམ་པ་དུརྦའི་ཤིང་གི་རྩེ་མོ་བརྡུང་གསེད་ཙམ་བྱས་པའི། མཆན།
དུཆའི་པིར་གྱིས་བྱུག་ཚུལ་བྱས་ལ་རྟེན་རྣམས་ཀྱི་གཟུགས་བརྙན་མེ་ལོང་ལ་ཤར་བར་དང་པོ་གཙོ་བུམ་ཐོགས་ལ་ཁྲུས་ཁང་
བསྐྱེད་ཇི་ལྟར་བལྟམས་པ་སོགས་ཀྱིས་ཁྲུས་བྱས་རྗེས། ཨོ་བཛྲ་ཨཱ་བ་ར་ཎ་བི་ཤུདྡྷེ་སྭཱ་ཧཱ། ཞེས་བརྗོད།
དེ་ནས་དྲིལ་ཕྱིས་ཀྱི་རྫ་ས་ཤུན་ལྤགས་ལྔའམ་སྲན་དཀར་གྱི་ཕྱེ་མས་དྲིལ་ཞིང་ཕྱི་བར་བྱས་ལ། ཨོཾ་སརྦ་ཏ་ཐཱ་
ག་ཏ་ཀཱ་ཡ་བི་ཤོ་དྷ་ན་ཡེ་སྭཱ་ཧཱ། ཞེས་བརྗོད་དེ་དངོས་སུ་བཀྲུ་མི་རུང་བ་ལ་དྲིལ་ཕྱིས་ཀྱི་ཚུལ་ཙམ་བྱ་ཞིང་དྲི་མ་
ཐམས་ཅད་དག་པར་བསམ། བསྐུ་མཉེའི་རྫས། ཙནྡ་དཀར་དམར། གུར་གུམ། ཨ་ག་རུ ག་བུར་སོགས་དྲི་བཟང་པོ་
དང་ལྡན་པའི་ཏིལ་མར་གྱིས་བྱུགས་པའམ་བྱུག་ཚུལ་བྱས་ལ། ཨོཾ་བཛྲ་གནྡྷེ་སྭཱ་ཧཱ། ཞེས་བརྗོད་པར་བྱའོ།།
དེ་ནས་ཁྲུས་བུམ་བརྒྱད་སྔར་བསྒྲུབ་ཡོད་ན། འདི་ནི་ཁྲུས་མཆོག ཇི་ལྟར་བལྟམས་པ། འདི་ནི་སྦྱིན་པའི་སོགས་
ཕྱིན་དྲུག་གི་ཚིགས་བཅད་བཅས་ཚིགས་བཅད་བརྒྱད་པོ་རེ་རེའི་མཐར། སོ་སོའི་སྔགས་དང་བཅས་པས་བཀྲུ་
ཞིང་། དེ་རེ་རེའི་མཐར་ཡང་། དྲིལ་ཕྱིས་ཀྱི་ཚུལ་དང་། སྐུ་ཕྱི། བསྐུ་མཉེ་གསུམ་རེ་སྔགས་ཙམ་གྱིས་བྱ་བ་བླ་མ་
གོང་མའི་ཕྱག་བཞེས་ལ་མཛད་མཐར་དེ་ནས་དེ་ལ་སོགས་ཀྱིས་ན་བཟའ་ཕུལ་ཏེ། ཨོཾ་བཛྲ་ཝས་ཡ་སྭཱཧཱ།
ཞེས་བརྗོད། དེ་དག་གི་བར་སྐབས་རྣམས་སུ་ན་ཆུང་རྣམས་ཀྱིས་རོལ་མོ་བྱ་བ་དང་སྤོས་ཀྱིས་བདུག་ཅིང་ཤིས་
བརྗོད་ཅི་རིགས་སུ་བྱའོ། །ཞེས་གསུངས། ། དེ་ལྟར་མ་ལྕོགས་ན་བུམ་རྫས་ཉེར་ལྔ་ལྡན་པའི་བུམ་པ་གཅིག་
སྔར་བསྒྲུབ་ཟིན་ནས་སྐབས་འདིར། ཁྲུས་ཀྱི་ཁང་པ་སོགས་ཀྱི་ལྷ་སྐྱེད་ལ། ཇི་ལྟར་བལྟམས་པ་སོགས་ཁྲུས་
སྔགས་བཅས་པས་རྟེན་གྱི་གཟུགས་བརྙན་མེ་ལོང་དུ་ཤར་བ་ལ་ཁྲུས་གསོལ་བའི་ཆུ་དེ་སླར་ཡང་བུམ་པར་བླུགས་ལ།
དུནྡྲའི་པིར་གྱིས་རྟེན་རྣམས་ལ་འདག་ཆལ་གྱི་རྫས་བྱུག་ཚུལ་བྱས་ནས་འདི་ནི་ཁྲུས་མཆོག་དང་། ཨོཾ་སརྦ་
ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཧཱུཾ། ཞེས་དང་གོང་གི་བཛྲ་ཨ་བ་ར་ཎ་སོགས་ཀྱི་སྔགས་
བརྗོད་དེ། ཁྲུས་ཆུ་འཐོར་ཞིང་གཟུགས་བརྙན་བཀུ། གཞན་ཡང་སྤྲོ་ན་རྣམ་འཇོམས་སྨེ་བརྩེགས་འབྱུང་ལྔའི་ཁྲུས་སྔགས་
སོགས་བཟླས་པས། མི་གཙང་བ་དང་བགེགས་དང་མི་ཤེས་པ་ཐམས་ཅད་ཡོངས་སུ་དག་པར་བསམ་མོ། །དེ་ནས་དྲིལ་

ཕྱིས་ཀྱི་རྫས་བྱུག་ཚུལ་བྱས་ཏེ། སརྦ་ཏ་ཐཱ་སོགས་གོང་གི་སྔགས་བརྗོད་ཅིང་དྲིལ་ཕྱི་བུ། དེ་དག་སྐུ་ལ་སོགས་ཀྱིས་སྐུ་ཕྱི་
ཞིང་དྲིལ་ཕྱིས་ཀྱི་སྔགས་དེ་བརྗོད། དྲི་བཟང་དང་བཅས་པའི་ཏིལ་མར་གྱིས་བྱུག་ཚུལ་བྱས་ལ། སྟོང་གསུམ་ཀུན་ཏུ་དྲི་ངད་
སོགས་ཚིགས་བཅད་དང་བཛྲ་གནྡྷེའི་སྔགས་བཅས་པས་བསྐུ་མཉེ་བྱ། དེ་ནས་དེ་ལ་སོགས་ཀྱིས་ན་བཟའ་འབུལ་བས་
འཐུས་སོ། །ཤིན་ཏུ་བསྡུ་ན་འདག་ཆལ་གྱི་རྫས་སོགས་མེད་ཀྱང༌། རྟེན་གྱི་གཟུགས་བརྙན་ལ། ཇི་ལྟར་བལྟམས་སོགས་
ཚིགས་བཅད་ཁྲུས་སྔགས་བཅས་ཁྲུས་བྱ་ཞིང་། སྐུ་ཕྱི། བསྐུ་མཉེ། ན་བཟའ་འབུལ་བ་རྣམས་སྔགས་ཙམ་གྱིས་བྱས་པས་
ཆོག་གོ །དེ་ནས་རྟེན་དངོས་སུ་བཀྲུ་བ་སོགས་བྱས་པ་རྣམས་སྔགས་འདིས་དཀྱིལ་འཁོར་དབུས་སུ་བཞུགས་སུ་གསོལ་
བར་བྱ་སྟེ། ཨོཾ་བཛྲ་བྷ་བ་སེ་སྭཱ་ཧཱ། དེ་ལྟར་མིན་ཡང་སྔགས་དེས་བཞུགས་སུ་གསོལ་ལ། ཨོ་ཧཱ་ཨཱ་ཛོ་
ཁཾ༔ ཞེས་པས་ཅོད་པན་བཅིངས་པའམ་འཆིང་ཚུལ་བྱ་ཞིང་གདན་ལ་དྲང་པོར་བཞུགས་སུ་གསོལ་བར་བྱའོ། །རྩ་བའི་ས་
བཅད་གསུམ་པ་རྟེན་བསྐྱེད་པ་ནི། ཨ་མྲྀ་ཏས་བསངས། སྭ་བྷཱ་བས་སྦྱངས། སྟོང་པའི་ངང་ལས་ཧཱུཾ་
ལས་རིན་པོ་ཆེའི་གཞལ་ཡས་ཁང་གི་ནང་དུ། སྐུ་རྟེན་རྣམས་སེང་གེས་བཏེགས་པའི་
རིན་པོ་ཆེའི་ཁྲི་པདྨ་ཉི་ཟླ་བརྩེགས་པའི་སྟེང་དུ་ཨོཾ་ལས་འཁོར་ལོ་ཨོཾ་གྱིས་མཚན་པ་
ལས་རྣམ་སྣང་དཀར་པོ་འཁོར་ལོ་དང་དྲིལ་བུ་འཛིན་པ། སྤྱན་མ་དཀར་མོ་འཁོར་
་
ལོ་དང་། དེས་ཡུ་བ་བྱས་པའི་དྲིལ་བུ་འཛིན་པ་དང་མཉམ་པར་སྦྱོར་བ། གླེགས་བམ་
རྣམས་རྨ་བྱས་བཏེགས་པའི་ཁྲི་པད་ཉི་ཟླ་བར་ཨཾ་ལས་པདྨ་དམར་པོ་ཧཱུྃ་གིས་མཚན་
པ་ལས་སྣང་བ་མཐའ་ཡས་དམར་པོ་པདྨ་དང་དྲིལ་བུ་འཛིན་པ། གོས་དཀར་མོ་
པདྨ་དང་དེས་ཡུ་བ་བྱས་པའི་དྲིལ་བུ་འཛིན་པ་དང་མཉམ་པར་སྦྱོར་བ། ཕྱག་མཚན་
རྣམས་གླང་པོ་ཆེས་བཏེགས་པའི་རིན་པོ་ཆེའི་ཁྲི་པད་ཉི་ཟླ་བར་ཧཱུྃ་ལས་རྡོ་རྗེ་སྔོན་པོ་
ཧཱུྃ་གིས་མཚན་པ་ལས་མི་བསྐྱོད་པ་སྔོན་པོ་རྡོ་རྗེ་དང་དྲིལ་བུ་འཛིན་པ་དབྱིངས་ཕྱུག་མ་
སྔོན་མོ་རྡོ་རྗེ་དང་དེས་ཡུ་བ་བྱས་པའི་དྲིལ་བུ་འཛིན་པ་དང་མཉམ་པར་སྦྱོར་བ། རིན་
པོ་ཆེའི་རྒྱན་སོགས་རྟ་མཆོག་གིས་བཏེགས་པའི་རིན་པོ་ཆེའི་ཁྲི་པད་ཉི་ཟླ་བར། སཱ་
ལས་རིན་ཆེན་སེར་པོ་སྭས་མཚན་པ་ལས། རིན་འབྱུང་སེར་པོ་རིན་པོ་ཆེ་དང་དྲིལ་བུ་
བསྣམས་པ། ཡུམ་མཱ་མ་ཀཱི་སེར་མོ་རིན་པོ་ཆེ་དང་དེས་ཡུ་བ་བྱས་པའི་དྲིལ་བུ་འཛིན་

པ་དང་མཉམ་པར་སྦྱོར་བ། གོ་ཆ་དང་རྫས་སོགས་ཤང་ཤང་གིས་བཏེགས་པའི་རིན་
པོ་ཆེའི་ཁྲི་པད་ཉི་ཟླ་བར། ཧཱ་ལས་རལ་གྲི་ལྗང་གུ་ཧས་མཚན་པ་ལས་དོན་གྲུབ་
ལྗང་གུ་རལ་གྲི་དང་དྲིལ་བུ་འཛིན་པ། ཡུམ་དམ་ཚིག་སྒྲོལ་མ་ལྗང་མོ་རལ་གྲི་དང་
དེས་ཡུ་བ་བྱས་པའི་དྲིལ་བུ་འཛིན་པ་དང་མཉམ་པར་སྦྱོར་བ། སྟེ་དེ་ལྟར་སྐུགསུང་ཐུགས་
ཡོན་ཏན་ཕྲིན་ལས་ཀྱི་རྟེན་རིགས་ལྔར་ཕྱེས་ལ་སོ་སོར་བསྐྱེད་པ་དེ་གང་རུང་རེའམ། ལྔ་ཀ་དགོས་ནའང་དེ་ལྟར་བྱ།
གཞན་ཡང་མཆོད་རྟེན་དང་གཙུག་ལག་ཁང་སོགས་རྣམ་སྣང་དུ་བསྐྱེད་པར་ཡང་གསུངས། དེ་ལྟར་རིགས་དབྱེ་འམ། ཡང་
ན། རྟེན་གང་ཡང་རུང་སྟེ་དེ་ཉིད་སྒྲུབ་དཀྱིལ་གང་ལ་བརྟེན་པའི་མདུན་བསྐྱེད་ལྟར་བསྐྱེད་ཀྱང་རུང་སྟེ། ལྷ་ཐམས་ཅད་ཡེ་
ཤེས་ཀྱི་དབྱིངས་སུ་ཐ་དད་མེད་པའི་ཕྱིར་རོ། །རིགས་ལྔ་པོ་གང་བསྐྱེད་ཀྱང་། ལྷ་དེ་དག་ཞི་འཛུམ་མཚན་
དཔེའི་ལང་ཚོ་རབ་ཏུ་རྒྱས་པ། དར་དང་རིན་པོ་ཆེའི་རྒྱན་ཀུན་གྱིས་བརྒྱན་ཞིང་འོད་
ཟེར་མུ་མེད་པར་འཕྲོ་བའི་སྤྱི་བོར་ཨོཾ་དཀར་པོ། མགྲིན་པར་ཨཱདམར་པོ། ཐུགས་
ཀར་ཧཱུཾ་སྔོན་པོ་རྣམས་ཀྱིས་མཚན་པར་བྱ། བཞི་པ་ཡེ་ཤེས་པ་སྤྱན་དྲངས་པ་ནི། བདག་དང་
རྟེན་གྱི་ལྷའི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཕྱོགས་བཅུ་དུས་བཞིའི་དེ་
བཞིན་གཤེགས་པ་ཐམས་ཅད་ཡེ་ཤེས་ཀྱི་དཀྱིལ་འཁོར་བསམ་གྱིས་མི་ཁྱབ་པའི་
རྣམ་པར། ཨོཾ་བཛྲ་ས་མཱ་ཛ༔ ཞེས་རྡོ་རྗེ་བསྡུ་བའི་ཕྱག་རྒྱ་བུ། རྡོར་དྲིལ་སྤོས་བཅས། མ་ལུས་སེམས་
ཅན་ཀུན་གྱི་མགོན་སོགས་ཀྱིས་ཚིགས་སུ་བཅད་པ་དང་། ཇི་ལྟར་སངས་རྒྱས་རྣམས་ནི་དགའ་
ལྡན་ནས། །སྤྲུལ་པ་དམ་པ་ཏོག་དཀར་ལྷ་ཡི་བུས། །མི་ཕམ་མགོན་ལ་རྒྱལ་ཚབ་
དབང་བསྐུར་ནས། །གཟིགས་པ་རྣམ་ལྔས་འཛམ་གླིང་ཀུན་གཟིགས་ཤིང་། །གླང་
ཆེན་ཐལ་དཀར་སྟབས་གཤེགས་ལྷུན་ཞུགས་ལྟར། །རྡོ་རྗེ་རིན་ཆེན་པདྨའི་རིགས་
མཆོག་དང་། །ལས་ཀྱི་རིགས་དང་དེ་བཞིན་གཤེགས་པའི་རིགས། །ཕྱོགས་བཅུའི་
རྒྱལ་བ་སྲས་དང་བཅས་པ་རྣམས། །དུས་འདིར་བདག་གི་དད་པས་སྤྱན་འདྲེན་ན།།
རྟེན་མཆོག་འདི་ལ་བྱོན་པར་མཛད་དུ་གསོལ། །བདག་དང་འགྲོ་ལ་ཐུགས་བརྩེའི་

ཕྱིར༑ ༑ཉིད་ཀྱི་རྫུ་འཕྲུལ་མཐུ་ཡིས་ནི། །འདི་རུ་མགོན་པོ་རྟག་བཞུགས་ནས། །རྗེས་
སུ་བརྩེ་བར་མཛད་དུ་གསོལ། །པདྨ་ཀ་མ་ལཱ་ཡ་ཧཱུཾ། གདན་འབུལ་ལ། དྲི་མེད་ཡིད་འོང་
ལྷ་རྫས་ལས་བྱུང་བའི། །མཆོད་ཡོན་ཞབས་བསིལ་མེ་ཏོག་བདུག་སྤོས་དང་།།
མར་མེ་དྲི་ཆབ་ཞལ་ཟས་རོལ་མོ་སོགས། །ཀུན་བཟང་མཆོད་སྤྲིན་རྒྱ་མཚོས་མཆོད་
པར་བགྱི། །ཨོཾ་བཛྲ་ཨརྒུ་པདཾ་པུཉྫ་དྷུ་པེ་ཨཱ་ལོ་ཀེ་གནྡྷེ་ནེ་ཝི་ཏེ་ཤབྟ་པྲ་ཏིཙྪ་སྭཱ་ཧཱས་
མཆོད་ནས། ལྔ་པ་ཡེ་ཤེས་པ་དགུག་གཞུག་བསྟིམ་པར་བྱ་བ་ནི། སོ་སོའི་ཕྱག་རྒྱ་བཅས། ཨོཾ་བཛྲ་ཨང་
ཤ་ཛཿ ཞེས་ཉེ་བར་དགུག ཨོཾ་བཛྲ་པཱ་ཤ་ཧཱུཾ། ཞེས་པས་རྟེན་ལ་གཞུག ༀ་བཛྲ་སྤོ་ཊ་ཧཾ། ཞེས་པས་
དབྱེར་མེད་བཅིང་། ཨོཾ་བཛྲ་ཨཱ་བེ་ཤ་ཡ་ཧོ། ཞེས་རོ་གཅིག་དུ་དགྱེས་པ་བསྐྱེད་པར་བསམ་མོ། །དྲུག་
པ་རྒྱས་གདབ་པ་ནི། རབ་ཏུ་གནས་བྱའི་ལྷ་རྣམས་ཀྱི་གནས་གསུམ་དུ་འཁོར་ལོ་པདྨ་
རྡོ་རྗེ་ལ་གནས་པའི་ཡི་གེ་འབྲུ་གསུམ་གྱིས་མཚན་པར་གསལ་ལ། རྡོ་རྗེ་རྩེ་ལྔ་རྩེ་
གསུམ་རྩེ་གཅིག་པའི་ཕྱག་རྒྱ་གནས་སོ་སོར་གཏད་དེ། ཨོ་དཔལ་ལྡན་སངས་རྒྱས་སྐུ་གསུང་ཐུགས་
འཆང་བ། །རྡོ་རྗེ་མི་ཕྱེད་གསུམ་གྱི་སྐུ།། གསུང་ཐུགས་དེང་འདིར་སངས་རྒྱས་ཐམས་
ཅད་ཀྱི། །སྐུ་ཡི་གསུང་གི་ཐུགས་ཀྱི་དབྱིག་ཏུ་དབང་བསྐུར་རོ། །ཨོཾ་སརྦ་ཏ་ཐཱ་ག་ཏ་མ་ཧཱ་
ཀཱ་ཝཱ་ཀ་ཙིཏྟཡ་བཛྲ་སྭ་བྷཱ་བ་ཨཱཏྨ་ཀོཉ་ཧཾ། ཞེས་དང་དེ་བཞིན་གསུང་དང་ཐུགས་ལ་ཁ་བསྒྱུར་ཤེས་པར་བྱ།
བདུན་པ་དེ་ལ་དབང་བསྐུར་བ་ནི། རང་གི་སྙིང་གའི་ས་བོན་ལས་བྱུང་བའི་འོད་ཟེར་གྱིས་དབང་གི་ལྷ་དེ་བཞིན་
གཤེགས་པ། རིགས་ལྔ་ཡབ་ཡུམ་དང་སྲས་སུ་བཅས་པ་ཐམས་ཅད་བཛྲ་ས་མཱ་ཛཿ ཞེས་པས་སྤྱན་དྲངས་
ནས་མདུན་གྱི་ནམ་མཁར་བཞུགས་པ་ལ། ཨོཾ་བཛྲ་ཨནྡྷཾ་སོགས་ཀྱིས་མཆོད། ཆོས་སྐུ་ནམ་མཁའ་སོགས་
ཚིགས་བཅད་ཀྱིས་བསྟོད་ནས། རྡོ་རྗེ་ཅན་གྱིས་སངས་རྒྱས་ལ། །འགྲོ་བ་སྐྱོབ་པའི་ཆེད་དུ་
དབང་༑ །ཡོན་ཏན་འབྱུང་གནས་ཇི་ལྟར་བསྩལ། །དེ་ལྟར་འདི་ལའང་སྩལ་དུ་གསོལ།།
ཞེས་གསོལ་བ་བཏབ་པས་ནམ་མཁའ་གང་བའི་དེ་བཞིན་གཤེགས་པ་རྣམས་ཀྱིས་
དབང་བསྐུར་བའི་དགོངས་པ་མཛད། ཡུམ་རྣམས་ཀྱིས་བུམ་པའི་ཆུ་རྒྱུན་གྱིས་དབང་

བསྐུར༑ ༑བྱང་ཆུབ་སེམས་དཔའ་རྣམས་ཀྱིས་བཀྲ་ཤིས་པའི་གླུ་དབྱངས་བརྗོད། ལྷ་
མོ་རྣམས་ཀྱི་གདུགས་དང་བ་དན་ལ་སོགས་པ་བསྒྲེངས་ཤིང་རོལ་མོའི་སྒྲ་དང་བཅས་
པས་མཆོད་རྫས་ཀྱི་ཆར་འབེབས། ཁྲོ་བོ་རྣམས་ཀྱིས་བགེགས་བསྐྲད་པའི་ལས་མཛད་
པར་བསམ་ལ།བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས། །ཀུན་གྱི་བདག་
ཉིད་རིགས་ཀུན་གྱི་ནི་བདག་པོ་མཆོག །མ་ལུས་སེམས་ཅན་བསྐྱེད་མཛད་བདེ་བ་
ཆེན་པོ་སྟེ། །དེས་ནི་དེང་ཁྱོད་དབང་བསྐུར་མཆོག་ལ་བཀྲ་ཤིས་ཤོག །ཅེས་དང་། ཇི་
ལྟར་བལྟམས་སོགས་ནས། དེ་བཞིན་བདག་གིས་དབང་བསྐུར་རོ། །ཨོཾ་སརྦ་ཏ་ཐཱ་ག་ཏ་
ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཧཱུཾ། ཞེས་དབང་བསྐུར་བས་སྐུ་གང་དྲི་མ་དག་ཆུའི་ལྷག་
མ་སྤྱི་བོར་འཁྱིལ་བ་ལས་རྣམ་སྣང་སོགས་རིགས་ཀྱི་བདག་པོར་གྱུར་པའི་རིགས་
ལྔས་དབུ་རྒྱན་པར་བསམ། ཨོཾ་ཧཱུཾ་ཏྲཾ་ཧཱི་ཨཱཔཉྩ་ཀུ་ལ་མུ་ཀུ་ཊ་ཨ་བྷི་ཥིཉྩ་མཾ། ཞེས་
དབུ་རྒྱན་གྱིས་དབང་བསྐུར། ཨོཾ་ཏུཾ་ཞེས་གོ་བགོ་ཨོཾ་བཛྲ་ཏུཥྛ་ཧོ། ཞེས་ཐལ་མོས་མཉེས་པར་བྱའོ། །སྤྲོ་
ན། དངོས་སུ་འབྱོར་དང་ཡིད་ཀྱིས་སོགས་ཚིགས་བཅད་སྔགས་བཅས་ཀྱིས་མཆོད་པ་དང་ཆོས་སྐུ་
ནམ་མཁའ་སོགས་ཀྱིས་བསྟོད་པ་བྱ། བརྒྱད་པ་སྤྱན་དབྱེ་བ་ནི། གསེར་ཐུར་གྱིས་དབྱེ་བའི་ཚུལ་དང་བཅས། ཇི་
ལྟར་མིག་མཁན་རྒྱལ་པོ་ཡིས། །འཇིག་རྟེན་རབ་རིབ་བསལ་བ་ལྟར། །རྒྱལ་བ་རྣམས་
ལ་ཡེ་ཤེས་སྤྱན། །སེམས་ཅན་དོན་དུ་དབྱེ་བར་བྱ། །ཨོཾ་ཙཀྟ་ཙཀྵ་ས་མནྟ་ཙཀ་བི་
ཤོ་དྷ་ནི་སྭཱ་ཧཱ། ཨོཾ་དྷུ་ན་ས་མཱདྷི་པཱི་ཎ་ནེ་སྭཱ་ཧཱ། སྤྱན་འབྱེད་སྔགས་རྗེས་རབ་གནས་རྒྱུད་ན་སྔགས་འདི་
འདུག་དཔྱད། ཐུགས་ཏིང་ངེ་འཛིན་ལ་བཞུགས་བསྔགས་སམ་སྙམ། ཡེ་ཤེས་ཀྱི་སྤྱན་རྣམ་པར་དག་པ་
དང་ལྡན་ཞིང་སེམས་ཅན་གྱི་དོན་ལ་གཟིགས་པ་འཇུག་པའི་མཐུ་ཕུན་སུམ་ཚོགས་
པ་ལ་མངའ་བརྙེས་པར་གྱུར་ཅིག། ཅེས་བརྗོད་རྒྱས་པར་སྤྲོ་ན་རྣ་བྲུད་ཀྱིས་སྙན་དབྱེ་བ། རྨང་
ཚེར་གྱིས་ཤངས་དབྱེ་བ། ཐུར་མ་ཐོགས་ཏེ་ཞལ་དབྱེ་བ། ཚེམས་ཤིང་གིས་ཚེམས་དབྱེ་བའི་ཚིགས་བཅད་སོ་སོའི་
སྔགས་བཅས་བརྗོད་ཅིང་སྐྱེ་མཆེད་གསལ་བའི་རྟེན་འབྲེལ་འདོད་ཡོན་ལྔའི་མཆོད་པའང་བྱ་བར་གསུངས།
མདོར་ན་སྐུ་གཟུགས་དེ་ཉིད་རྣམ་ཀུན་མཆོག་ལྡན་གྱི་སྐུ་འགྲོ་བའི་དོན་ལ་གཟིགས་པ་འཇུག་པའི་མཐུ་ཕུན་

སུམ་ཚོགས་པ་དང་ལྡན་པར་མོས་པར་བྱའོ། །དགུ་པ་རྟེན་བསྒྱུར་བ་ནི། སློབ་དཔོན་གྱིས་རྡོ་རྗེ་བཅས་པའི་ཐལ་མོས་རྟེན་
གྱི་གཟུགས་བརྙན་མེ་ལོང་ངོས་སུ་ཤར་བ་ལ་རེག་ཅིང་སེ་གོལ་གྱིས་སྒྲས་མཚོན་པས། ཨོཾ་ཨཱཿཧཱུྃ་སྭཱ་ཧཱ།
ཞེས་ལན་གསུམ་བརྗོད་པས། བསྐྱེད་པའི་ལྷ་ཡོངས་སུ་གྱུར་པ་ལས་རྟེན་སོ་སོའི་སྣང་བརྙན་
གསལ་ལ་མ་འདྲེས་ཡོངས་སུ་རྫོགས་པའི་མཐུ་བྱིན་དང་ལྡན་པར་གྱུར་པར་བསམ།
བཅུཔ་མངའ་དབུལ་ལ་བཞི་ལས། དང་པོ་སྤྱིར་མཆོད་བསྟོད་ཀྱིས་མངའ་དབུལ་བ་ནི། མཆོད་པ་བྱིན་རླབས་སྔོན་དུ་འགྲོ་
བས་ཉེར་སྤྱོད་ཀྱི་མཆོད། རབ་འབྱམས་རྒྱ་མཚོ་མའམ། ཆུ་དང་ཐང་ལས་སྐྱེས་སོགས་རབ་གནས་རྒྱུད་ཀྱི་མཆོད་པའི་ཚིགས་
བཅད་དང༌། དེ་ནས་རྒྱལ་སྲིད་བདུན། འདོད་ཡོན་ལྔ། རིགས་མ་བཅུ་དྲུག་རྣམས་རྒྱས་བསྡུས་ཀྱི་ཚིགས་བཅད་ཅི་རིགས་
པས་མཆོད། གཞན་ཡང་རྒྱུད་སྡེ་གོང་མ་འབྲེལ་བའི་ཆོ་ག་ཡིན་ན་སྨན་རག་གཏོར་གསུམ་སོགས་ནང་དང་གསང་མཆོད་དང་
ཚོགས་མཆོད་ཀྱང་ཕུལ་བར་བྱའོ། །བསྟོད་པ་ནི་རྒྱས་བསྡུས་ཅི་རིགས་དང་། མཉམ་མེད་མས་བསྟོད་པར་བྱའོ། །གཉིས་པ་
བྱེ་བྲག་ཉེར་མཁོའི་མངའ་དབུལ་ལ། མཎྜལ། སོ་བདུན་མ། དྲིའི་བྱུག་པ། སྟོང་གསུམ་ཀུན་ཏུ་ན་བཟའ་
སྣ་ཚོགས་དབང་པོའི། རྒྱན་འབུལ་བ་རྒྱལ་བ་མཚན་དཔེའི་བཞི་རྒྱས་བསྡུས་ཅི་རིགས་བྱས་
པས་ཆོག་ལ། སྐབས་འདིར་རྒྱན་ནམ་ཡོ་བྱད་ཀྱི་བྱེ་བྲག་རྒྱས་སྤྲོས་སུ། གདུགས་དང་རྒྱལ་མཚན་བ་དན་
བླ་བྲེ་དང་། །དར་འཕན་རོལ་མོ་མཆོད་པའི་སྒྲ་དབྱངས་བཅས། །བཀྲ་ཤིས་རྫས་
རྟགས་བརྒྱད་སོགས་སྣ་ཚོགས་རྫས། །དཀྱིལ་འཁོར་ལྷ་ཚོགས་རྣམས་ལ་འབུལ་
བར་བགྱི། །འབྲེག་སྤྱད་ཆོས་གོས་ཆུ་ཚག་ལྷུང་བཟེད་སོགས། །ཆགས་བྲལ་རྣམས་
ཀྱི་ཉེར་མཁོ་ཇི་སྙེད་དང་། །སོ་མང་ཁབ་སྙུང་གྲི་གུ་ཆུ་གྲི་སོགས། །ཆགས་བཅས་ཚུལ་
འཆང་རྣམས་ཀྱི་ཡོ་བྱད་དང་། །དུར་ཁྲོད་རྒྱན་དང་གདན་ཁྲི་མེ་དཔུང་སོགས། །ཁྲོ་བོ་
མཉེས་བྱེད་དྲག་པོའི་འདོད་ཡོན་ཚོགས། །ཁྲི་དང་ན་བཟའ་གླེགས་ཤིང་གླེགས་ཐག་སོགས།
གསུང་རྟེན་གླེགས་བམ་རྣམས་ཀྱི་ཡོ་བྱད་དང་། །སྲོག་ཤིང་འཁོར་ལོ་ཅོད་པན་
འཕན་དང་གདུགས། །རྒྱལ་མཚན་མེ་ཏོག་ཕྲེང་བ་གདན་ཁྲི་སོགས། །མཆོད་རྟེན་
རྣམས་ལ་འོས་པའི་ཡོ་བྱད་བཅས། །རྣམ་མང་མཆོད་པའི་སྤྲིན་ཕུང་དབུལ་བར་བགྱི།།
ཞེས་པ་འདི་ཙམ་གྱིས་ཕུལ་བར་མོས་པ་བྱ། སྤྲོ་ན་སོ་སོའི་ཚིགས་བཅད་རབ་གནས་ཀྱི་ཆོ་ག་རྒྱས་པ་རྣམས་ལས་འབྱུང་བ་
ལྟར་བྱ། འདི་དག་སྐུ་གསུང་ཐུགས་རྟེན་ཡོངས་རྫོགས་ཀྱི་གཙུག་ལག་ཁང་ལྟ་བུའི་རབ་གནས་ཀྱི་སྐབས་སུ་དེ་ལྟར་མཛད་

ཅིང་མ་བྱས་ཀྱང་ཆད་སྐྱོན་མེད། གོང་གི་མཆོད་པ་ཐམས་ཅད་བསྡུ་ན། དངོས་སུ་འབྱོར་དང་ཡིད་ཀྱིས་
རྣམ་སྤྲུལ་ཏེ། །ཀུན་ཏུ་བཟང་པོ་བླ་མེད་མཆོད་སྤྲིན་གྱིས། །མཁའ་དབྱིངས་རྣམ་
དག་རྒྱ་ཆེར་ཡོངས་བཀོད་དེ། །ཕྱི་ནང་གསང་བའི་མཆོད་པ་རྒྱ་མཚོས་མཆོད།།
ཨོ་ཨཱ་ནུཏྟ་ར་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་སྭཱ་ཧཱ། ཞེས་བརྗོད་པས་ཆོག་གོ། །གསུམ་པ་
ཙཱ་རུའི་ཞལ་ཟས་ཀྱི་མངའ་དབུལ་བ་ནི། རྒྱས་པར་སྦྱིན་སྲེག་དང་འོ་ཐུག་འབུལ་བ་ནི། རབ་ཏུ་གནས་བྱའི་རྟེན་དང་ཉེ་བར་
འཚམ་པར། རྒྱས་པར་ཐབ་ཁུང་དུ་རྒྱས་པའི་སྦྱིན་སྲེག་རྒྱས་བསྡུས་ཅི་རིགས་བྱས་ལ་དེའི་ཚེ་དེར་བསྐྱེད་པའི་ལྷ་རྣམས་ལ་
རབ་ཏུ་གནས་པར་བྱས་པའི་ལྷ་རྣམས་སྤྱན་དྲངས་ནས་སྦྱིན་སྲེག་གི་མཆོད་པ་འབུལ། གྲུབ་ནས་གཤེགས་གསོལ་དུས་
རྟེན་རྣམས་ལ་སླར་བཅུག །ལྷར་སྦྱིན་སྲེག་གྲུབ་པའི་ཐབ་ཀྱི་མེ་དེ་ཉིད་ལས། ལྕགས་ཐབ་ལྟ་བུའི་སྟེང་དུ་འབྲས་དང་འོ་མ་
དང་སྦྲང་རྩི་ཀ་ར་བཅས་པ། སློབ་དཔོན་གྱིས་བླུགས་གཟར་གྱིས་དཀྲུགས་ཤིང་བསྐོལ་ལ། དཔོན་སློབ་ཀུན་གྱིས་ལྷ་ཡི་རྩ་
སྔགས་བཟླ་བཞིན་འོ་ཐུག་ལེགས་པར་བསྐོལ་བའི་ཕུད་ཙ་རུའི་བཟའ་བར་ལྷ་ལ་ཕུལ་བའི་ལྷག་མ་མཆོད་ཡོན་ཀུན་ལ་
འོག་གི་ཡོན་བདག་བསྒོ་བའི་སྐབས་སུ་ཞལ་བསྲོའི་ཚུལ་དུ་བསྟབ་པར་བྱ་བ་ཡིན་ནོ། །དེ་ལྟར་སྦྱིན་སྲེག་དང་འོ་ཐུག་
བསྐོལ་བ་མ་གྲུབ་ན། ལྷ་བཤོས་གཙང་མ་ཟས་སྣ་བཟང་དགུས་བསྐོར་བ་བཤམས་པ་དབུལ་བས་ཆོག དེ་གཉིས་གང་
ལྟར་ཡང་ཆབ་བྲན་ལ་ནམ་མཁའ་མཛོད་ཀྱི་སྔགས་དང་ཕྱག་རྒྱས་བྱིན་གྱིས་བརླབས་པས། རིན་པོ་ཆེ་ལས་
གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་ལྷ་རྫས་ཀྱི་ཞལ་ཟས་འདོད་ཡོན་གྱི་ངོ་བོ་
ཟད་མི་ཤེས་པ་བདུད་རྩིའི་རྒྱ་མཚོ་ཆེན་པོར་གྱུར་པར་བསམ་ལ། ཞལ་ཟས་རོ་བརྒྱ་
ལྡན་ཞིང་ཡིད་འཕྲོག་པ། ལེགས་སྦྱར་འདི་ནི་རྒྱལ་བ་སྲས་བཅས་ལ། །དད་པས་
ཕུལ་བས་འགྲོ་བ་འདི་དག་ཀུན། །འབྱོར་ལྡན་ཏིང་འཛིན་ཟས་ལ་སྤྱོད་པར་ཤོག།
ཅེས་པས་དབུལ། སྔར་ཚོགས་མཆོད་ཕུལ་ཟིན་ན་སྐབས་འདིར་ཚོགས་ལ་རོལ། རྡོ་རྗེའི་གླུ་གར་ཀྱང་སྤྲོ་ན་བྱའོ།། བཞི་པ་
སྔགས་ཀྱིས་མངའ་དབུལ་བ་ནི། རྟེན་རྣམས་ལ་གཟུངས་ཐག་བཏགས་པའི་སྣེ་ནས་སློབ་དཔོན་གྱིས་བཟུང་སྟེ། རབ་
ཏུ་གནས་བྱའི་རྟེན་རྣམས་ཀྱི་ཐུགས་ཀར་ཟླ་བ་ལ་གནས་པའི་སྔགས་འཕྲེང་འཁོར་
བའི་འོད་ཀྱིས་ཕྱོག་བཅུའི་རྒྱལ་བ་སྲས་དང་བཅས་པ་རྟེན་སོ་སོའི་རྣམ་པར་བྱོན་ནས་
དེ་ལ་བཞུགས་པར་གྱུར། ཞེས་བརྗོད་ཅིང་བསམ་ལ། བདག་བསྐྱེད་ཀྱི་སྙིང་པོའི་མཐར། ཨོཾ་སུ་པྲ་
སྐུ་གཟུགས་དང་། ཏིཥྛ་བཛྲ་ཡེ་སྭཱ་ཧཱ། ཞེས་སྦྱར་བ་དང་། ཨོཾ་ཧཱུྃ་ཧཱུྃཐམཆོད་རྟེན་དང་གཙུག་ལག་ཁང་ལ། བྷ་

ཁཾ་བཛི་ཧ་བ་དྲི་ཌྷ་ཏིཥྛ་བྷཱུ་ཁཾ་སྭཱ་ཧཱ། ཞེས་པ་དང༌། པུསྟི་ལ་སྔགས་གཉིས་ཀ་དང་། རྟེན་འབྲེལ་སྙིང་པོ་རྣམས་
ཅི་ནུས་བཟླ་ཞིང་། ཐམས་ཅད་ལ་ཐུན་མོང་དུ། སྔར་སྒྲུབ་པའི་གཟུང་བུམ་གྱི་ཆུ་རྟེན་སྙིང་བཟླ་བཞིན་མེ་ཏོག་
ལ་བྲན་པས་རྟེན་དང་། འདུས་པ་ཐམས་ཅད་ལ་ཁྱབ་པར་འཐོར་ཞིང་། ཕུན་སུམ་ཚོགས་པ་སོགས་བཀྲ་ཤིས་ཀྱི་
ཚིགས་བཅད་ཅི་རིགས་པ་བརྗོད་པར་བྱའོ། །བཅུ་གཅིག་པ་གསོལ་བ་གདབ་པ་ནི། ཡིག་བརྒྱ་ལན་གསུམ་སྔོན་
དུ་འགྲོ་བས། མེ་ཏོག་དམ་པ་སོགས་ཀྱིས་མཆོད། དེ་དག་བསྔགས་པ་སོགས་ཀྱིས་བསྟོད་ལ། རྟེན་
ལ་མེ་ཏོག་གི་ཕྲེང་བ་བཏགས་པ་ནས་བཟུང་བའམ། མེ་ཏོག་དང་བཅས་པའི་ཐལ་མོ་སྦྱར་བས་བཏུད་དེ། ཇི་
སྲིད་ས་ཆུ་མེ་དང་ནི། །རླུང་གི་བསྐལ་པས་འཇིག་པར་དུ། །སེམས་ཅན་ཀུན་གྱི་དོན་
གྱི་ཕྱིར། །བཅོམ་ལྡན་ཁྱོད་ནི་བཞུགས་པར་མཛོད། །འདིར་ནི་གཟུགས་དང་ལྷན་ཅིག་
ཏུ༑༑འགྲོ་བའི་དོན་དུ་བཞུགས་ནས་ཀྱང་། །ནད་མེད་ཚེ་དང་དབང་ཕྱུག་དང་། །མཆོག་
རྣམས་ལེགས་པར་སྩལ་དུ་གསོལ། །ཞེས་དང་། ཕྱོགས་བཅུ་ན་བཞུགས་པའི་སངས་
རྒྱས་དང་སོགས་ཀྱིས་གསོལ་བ་བཏབ་ལ། ལས་སྔགས་བཟླ་ཞིང་རྡོ་རྗེ་བཅས་ལག་གཡས་ཀྱིས། སྐུ་སོགས་
ཀྱིས་སྟོད་སྨད་བར་གསུམ་དུ་བསྐོར་ལ། རྟེན་སྙིང་བཟླས་པའི་མེ་ཏོག་འཐོར་བས་བྱིན་རླབས་ཤིན་ཏུ་བརྟན་པར་བྱ་ཞིང་།
རྗེས་སུ་མཆོད་བསྟོད་ཀྱང་བྱའོ། །གསུམ་པ་རྗེས་ཀྱི་བྱ་བ་ལ་དྲུག་ལས། དང་པོ་གཏོར་མ་གཏོང་བ་ནི། ནང་དུ་རྡོ་རྗེའི་ཆོས་
སྲུང་རྣམས་དང་ཕྱི་རོལ་ཏུ་ཕྱོགས་སྐྱོང་འབྱུང་གཏོར་ཅི་རིགས་པ་གཏོང་། གཉིས་པ་སྲུང་མ་བསྒོ་བ་ནི། གནས་དང་རྟེན་དེ་
སྲུང་མ་གང་ལ་གཏོད་པར་འདོད་པ་དེའི་གཏོར་མ་ཟུར་དུ་བཤམས་ནས་ཕུལ་ལ། རྡོ་རྗེ་བཀའ་ནན་གྱི་རྒྱ་བཅིངས་ཏེ།
ཨོཾ་བཛྲ་རཀྟ་ཧཾ། ཞེས་དང་། རྡོ་རྗེ་རྩེ་ལྔ་པའི་རྒྱ་སྲུང་མ་དེའི་སྤྱི་བོར་བཞག་པའི་མོས་པས། ཨོཾ་བཛྲ་ས་མ་ཡ་
ཧ་ན་ཧ་ན་ཧཱུྃ་ཕཊ། ཅེས་པས་དམ་ལ་བཞག། རྡོ་རྗེ་ཆོས་སྐྱོང་བའི་སྲུང་མ་འཁོར་དང་བཅས་
པ་ཁྱེད་རྣམས་ཀྱིས། གནས་དང་རྟེན་འདི་རྣམས་སྲུང་ཞིང་སྐྱོང་བ་དང་། མཆོད་པ་
བསམ་གྱིས་མི་ཁྱབ་པ་རྒྱུན་མི་འཆད་པར་འབྱུང་ཞིང་འགྲོ་བའི་དོན་ཆེན་པོ་འབྱུང་
པའི་ཕྲིན་ལས་མཛོད་ཅིག །ཅེས་ཕྲིན་ལས་བཅོལ་ལོ། །གསུམ་པ་དཀྱིལ་འཁོར་རྗེས་ཀྱི་བྱ་བ་ནི། གཞུང་ལྟར་
བྱའོ། །བཞི་པ་ཡོན་བདག་བསྒོ་བ་ནི། བཀྲ་ཤིས་པའི་རྫས་དང་མཆོད་པའི་ཡོ་བྱད་རྣམས་འདུ་བྱས་ཏེ། ཉེ་ལོགས་སུ་

ཡོན་བདག་སྟན་བཟང་པོ་ལ་འཁོད་པར། བདེ་གཤེགས་ལྷག་མ་འདི་དག་ནི། །གསོལ་ཟོ་ཞིག་ཀྱང་།
ཅིག་སྡིག་པ་བྱང་བར་འགྱུར། །ཞེས་བརྗོད་ཅིང་དཔོན་སློབ་ཐམས་ཅད་ལ་ཙཱ་རུའི་འོ་ཐུག་གམ་ཟས་སྣའི་བཟའ་
བ་འགྲིམ། སྤྲོ་ན་སློབ་དཔོན་གྱིས་ལུང་གི་རྒྱབ་སྐྱོར་བཅས་སྐབས་བབ་ཀྱི་བཤད་པས་མཚམས་སྦྱར་བའམ་གང་ལྟར་ཡང་།
ཁྱོད་ཀྱིས་ང་ལ་གང་གསོལ་བའི། །སྐུ་གཟུགས་དག་ནི་ཁྱད་པར་དུ། །ཇི་ལྟར་གསུངས་
པ་ཇི་བཞིན་དུ། །དེ་དག་དོན་ནི་ངས་བྱས་ཏེ། །དེ་རྣམས་དོན་ནི་གྲུབ་ཟིན་གྱི། །ཅི་
བདེ་བར་ནི་མཆོད་པར་བྱོས། །ཁྱོད་ཀྱིས་ང་ལ་གང་གསོལ་བ་བཏབ་པའི་རབ་ཏུ་
གནས་པ་དེ་ལེགས་པར་ཚང་བར་བྱས་ཀྱི་ཁྱོད་ཀྱིས་རྟེན་འདི་རྣམས་ལ་ཞག་བདུན་དུ་
མཆོད་པ་རྒྱ་ཆེན་པོ་གྱིས་ཤིག དེ་ནས་ཡང་ཅི་འབྱོར་བའི་མཆོད་པ་རྒྱུན་མི་འཆད་
པར་གྱིས་ཤིག ཅེས་གདམས་པ་དང་། དེས་ཀྱང་དེ་ལྟར་བགྱིད་པའི་འདུན་པས་སྐབས་དེར་རྟེན་གྱི་དྲུང་དུ་
མཆོད་པའི་བྱེ་བྲག་རྣམས་ལག་གིས་བསྟར་ཏེ་བཀོད་པས་མཛེས་པར་བཤམས་ལ། དཔོན་སློབ་རྣམས་མགྲིན་གཅིག་པར་
མཆོད་པ་རྣམ་བསང་སྦྱང་བྱིན་རླབས་སྔོན་དུ་འགྲོ་བས། རབ་འབྱམས་རྒྱ་མཚོ་སོགས་ཚིགས་བཅད་སྔགས་
དང་ཕྱག་རྒྱར་བཅས་པས་ཇི་ལྟར་རིགས་པར་འབུལ་བར་བྱའོ། །ལྔ་པ་ཤིས་པར་བྱ་བ་ནི། སྦྱང་བ་གསུམ་སྔར་བཞིན་ལ།
བདེན་བརྗོད་སྐབས། དེང་འདིར་རབ་ཏུ་གནས་པར་བྱས་པའི་རྟེན་རྣམས་དང་། སྦྱིན་པའི་
བདག་པོ་འཁོར་དང་བཅས་པའི་བཀྲ་ཤིས་དང་མཐུན་རྐྱེན་བསོད་ནམས་ཀྱི་ལེགས་
ཚོགས་སྤེལ་བ་ལ་བར་དུ་གཅོད་ཅིང་གླགས་ལྟ་བའི་འབྱུང་པོ་སོགས་སྦྱར་བ་སྔོན་དུ་འགྲོ་བས།
རྫས་དང་སྦྱིན་བདག་རྣམས། ཨ་མི་ཏས་བསངས། སྭབྷཱ་བས་སྦྱངས། སྟོང་པའི་ངང་ལས་སྦྱིན་པའི་
བདག་པོ་སྐད་ཅིག་གིས་གནོད་སྦྱིན་ཡོངས་ཀྱི་སྡེ་དཔོན་ཛམ་བྷ་ལའི་སྐུར་གྱུར་པའི་
མདུན་དུ་མཾ་ལས་བྱུང་བའི་བཀྲ་ཤིས་པའི་རྫས་བརྒྱད་སོ་སོའི་ལས་སྒྲུབ་པ་ལ་
ཐོགས་པ་མེད་པའི་ནུས་པ་དང་ལྡན་པར་གྱུར། ཨོཾ་ཨཱམངྒ་ལཾ་དྲ་བྱ་ཧཱུྃ། ཞེས་པས་
བྱིན་གྱིས་བརླབ། མེ་ལོང་ཡེ་ཤེས་རྒྱ་མཚོ་ཆེན་པོ་སྟེ། སོགས་ཀྱི་རྫས་བརྒྱད་ཀྱི་བཀྲ་ཤིས་བརྗོད་ཅིང་

རེ་རེ་བཞིན་ཡོན་བདག་ལ་གཏད། དེས་ཀྱང་བླང་ནས་རྟེན་ལ་འབུལ་བའི་ཚུལ་བྱའོ།། སླར་ཡང་མདུན་
གྱི་ནམ་མཁར་ཕྱོགས་དུས་ཀྱི་རྒྱལ་བ་སྲས་དང་བཅས་པ་རྣམས་དང་། ལྷ་དང་དྲང་
སྲོང་བདེན་ཚིག་གྲུབ་པའི་ཚོགས་ཀྱིས། ཤིས་པ་བརྗོད་པའི་གླུ་དབྱངས་དི་རི་རི་
སྒྲོགས་ཤིང་མེ་ཏོག་མནྡར་བའི་ཆར་ཆེན་པོ་ཕབ་པས་དགེ་ལེགས་ཀྱི་སྣང་བས་
ས་གསུམ་ཀུན་ཏུ་ཁྱབ་པར་བྱས་པའི་མོས་པ་མཛོད། ཕུན་སུམ་ཚོགས་པ་མངའ་བ་
སོགས་ཤིས་བརྗོད་དང་། མཚན་མོར་ཡང་རོལ་མོ་དང་གར་སོགས་ཀྱིས་དགའ་སྟོན་རྒྱ་ཆེར་བྱ་ཞིང་ཡོན་ཕུལ། དྲུག་པ་
དགེ་བ་བསྔོ་བ་ནི། དེ་ལྟར་བསྒྲུབས་པས་མཚོན་པའི་དགེ་རྩ་རྣམས་བླ་མེད་བྱང་ཆུབ་དུ་བསྔོ་ཞིང་སྨོན་ལམ་གདབ་པར་
བྱའོ།། གལ་ཏེ་སྔོན་དུ་སྟ་གོན་དང་བཅས་འདི་ལས་རྒྱས་པར་འདོད་ན། རྟེན་བསྐྱེད་སྤྱན་དྲངས་རྒྱས་གདབ་དབང་བསྐུར་
མཆོད་བསྟོད་བར་གོང་བཞིན་བཏང་ནས་སྔགས་ཀྱིས་མངའ་དབུལ་ཙམ་བྱས་ཏེ། འཇིག་རྟེན་འདས་མ་འདས་ཀྱི་གཏོར་
མ་སྐབས་འདིར་བཏང་ལ། ལྷ་ལ་སྙན་གསན་དབབ་པ་ནི་པུས་མོ་གཡས་ས་ལ་བཙུགས་ཤིང་རྡོ་རྗེ་དང་བཅས་པའི་ལག་
གཡས་ཀྱིས་སྤོས་སྣོད་དམ་སྤོས་ཐོགས་ལ། ཨོཾ་བཛྲ་ཛི་ཧ། ཞེས་བརྗོད་པས་ལྕེ་ཧཱུྃ་ལས་སྐྱེས་པའི་རྡོ་རྗེར་མོས་ལ།
ཇི་ལྟར་སངས་རྒྱས་ཐམས་ཅད་ནི། །དགའ་ལྡན་དུ་ནི་གནས་པ་ལས། །ལྷ་མོ་སྒྱུ་
འཕྲུལ་ལྷུམས་ཞུགས་ལྟར། །དེ་བཞིན་གཟུགས་བརྙན་འདིར་བཞུགས་ཤིག།
འདི་རུ་མགོན་པོ་རྟག་བཞུགས་ནས། །བྱང་ཆུབ་སེམས་ནི་བསྐྱེད་པ་དང༌། །སྦྱིན་
བདག་ལ་སོགས་དོན་ཆེད་དུ། །བདག་གི་འབྱོར་པ་ཉིད་ཀྱིས་ནི། །ཅི་འབྱོར་བ་
ཡི་མཆོད་པ་རྣམས། །མེ་ཏོག་ལ་སོགས་འདི་བཞེས་ཤིག །བདག་དང་སློབ་མར་
བཅས་པ་ལ། །རྗེས་སུ་བརྩེ་བས་དགོངས་སུ་གསོལ། །ཀུན་གྱིས་འདི་ལ་བྱིན་
རློབ་ཅིང་། །འདི་ཉིད་དུ་ནི་བཞུགས་པར་རིགས། །ཞེས་ལན་གསུམ་གསོལ་བ་བཏབ་པས་གནང་བ་བྱིན་
པར་བསམ་ཞིང་སླར་ཡང་མཆོད་བསྟོད་རྒྱས་བསྡུས་གང་རིགས་བཏང་ནས། ནོངས་བཤགས་བྱས་ལ། ཨོཾ་ཨཱཿཧཱུྃ་མུ་བཛྲ་ཏི་ཞེས་
བརྗོད་པས། རྟེན་ལ་ཕབ་པའི་ཡེ་ཤེས་པ་མདུན་གྱི་ནམ་མཁར་གཤེགས་པ་ལ་མཆོད་བསྟོད་བྱས་ཏེ། རྟེན་དངོས་སམ་གཟུགས་བརྙན་གྱི་གནས་
གསུམ་དྲི་བཟང་གིས་བྱུག ལས་སྔགས་ཟླ་ཞིང་རྡོ་རྗེས་རྟེན་ལ་རེག་ནས། བཛྲ་རཀྟ་ཧཾ། ཞེས་པའི་བསྲུང་བ་དང་། ཨོ་ཝས་ཧཱུྃ་ཞེས་ཁེབ་

སེར་པོས་མི་མཐོང་བར་བཀབ་ནས་བཞག་ལ། ཆོགའི་ལས་རྗེསརྣམས་བྱའོ། །སང་ཐོ་རངས་དངོས་གཞིའི་ཉིན་བདག་མདུན་གྱི་ཆོག་བཟླས་པ་བྱ་
བར་བཏང་ནས། བུམ་པ་སྒྲུབ་པ་རྣམས་སྟ་གོན་བཞིན་བྱ་བའམ། སྟ་གོན་སྐབས་སུ་གྲུབ་པ་དེས་ཆོག་པར་བྱ། སྒྲུང་བཀྲུ་སོགས་སྟ་གོན་སྐབས་
ལྟར་བྱ། ཡེ་ཤེས་པ་རྣམས་རྟེན་ལ་འབྱོན་པའི་སྙན་གསན་དབབ། སེམས་བསྐྱེད་དེ་རབ་གནས་བྱ་བའི་འདུན་པ་བརྗོད་པ་སྔོན་དུ་བཏང་བ་
རབ་ཆོག་རྒྱས་པ་བཞིན་ནོ། །དེ་ནས་རྟེན་བསྐྱེད་པ་སོགས་གོང་ལྟར་ལས་ཁུད་མེད། དབང་བསྐུར་རྒྱས་པ་ལྷ་དེའི་དབང་ཆོག་ལྟར་རམ། དབང་བཞི་
མདོར་བསྡུས་བྱས་ཀྱང་རུང་། དེ་ནས་སྤྱན་དབྱེ་སོགས་འཇུག་གི་བར་གོང་བཞིན་ལས་གཞན་དུ་མེད་དོ།། གལ་ཏེ་གོང་བཤད་དེ་ལས་བསྡུ་འདོད་ན། བདག་
བསྐྱེད་གང་རུང་སྔོན་དུ་འགྲོ་བས་ལས་བུམ་བསྒྲུབས། སྦྱངབ་ནས་བརྩམ་རྟེན་བསྒྱུར་བའི་བར་སྔོན་བཞིན་ལ། མཆོད་བསྟོད་དང་སྔགས་ཀྱིས་མངའ་
དབུལ། གསོལ་གདབ་བཅས་ཀྱིས་མཐར། བདག་བསྐྱེད་ཀྱི་རྗེས་ཆོ་ག་རྣམས་བྱའོ། ཤིན་ཏུ་བསྡུས་པར། བདག་ཉིད་སྐད་ཅིག་གིས་ཧཱུྃ་མཛད་དུ་གསལ་
ཞིང་བགེགས་བསྐྲད་ལ། ལྷ་ཁྲུས་གསོལ་བའི་ཆུས་ཁྲུས་མདོར་བསྡུས་བྱ། དེ་ནས་རྟེན་བསྐྱེད་ནས་སྤྱན་འདྲེན་རྒྱས་གདབ་དབང་བསྐུར་མདོར་བསྡུས་བྱས་
ལ། སྤྱན་དབྱེ་ཞལ་བསྒྱུར་མཆོད་བསྟོད་གསོལ་གདབ་བཅས་ཀྱི་མཐར་བཀྲ་ཤིས་བརྗོད་པས་འགྲུབ་བོ། །དེ་ལྟར་དམ་ཚིག་རྟེན་གསུམ་གང་
། །ཡེ་ཤེས་རོལ་
པར་བྱིན་རློབ་པའི། །རབ་ཏུ་གནས་པའི་ཆོ་ག་ནི། །ཚད་གྱུར་ལུང་བཞིན་བརྗོད་པ་བཞིན། །ཞེས་རབ་གནས་ཀྱི་རྒྱུད་དང་། །རྒྱ་བོད་གྲུབ་པའི་སློབ་དཔོན་
རྣམས་དང་། ཁྱད་པར་དགེ་ལེགས་འདོད་འཇོ་དང་དགེ་ལེགས་ཆར་འབེབ་ཀྱི་དགོངས་པ་གཞིར་བཟུང་ནས་དོན་སྙིང་པོར་དྲིལ་ཏེ་རབ་ཚེས་སྣ་ཚོགས་དབྱིག་
ཅེས་པའི་བགྲང་བྱའི་ས་ག་ཟླ་བའི་དམར་ཕྱོགས་རྒྱལ་བ་གསུམ་བར། རྒྱ་སྟོད་བྲག་དཀར་གྱི་དབེན་གནས་སུ་མི་ཕམ་རྣམ་པར་རྒྱལ་བས་བཀོད་པ་འདིས་
བསྟན་འགྲོ་ལ་ཕན་པ་བྱེད་པར་གྱུར་ཅིག །མངྒ་ལམ།། །།
༄༅། །ཨོཾ་སྭ་སྟི་པྲ་ཛཱ་བྷེ། འདི་སྐུ་གསུང་ཐུགས་རྟེན་ལ། བསང་བཀྲུས་སྦྱངས་ཤིང་བཞི་རྫོགས་
བསྐྱེད། མཆོད་སྟོད་སྤྱན་དབྱེ་གཟུགས་བསྒྱུར་བྱ། བརྟན་བཞུགས་མཆོད་བསྟོད་ཡེ་དྷར་འདོན། ཤིས་བརྗོད་
རབ་གནས་བསྡུས་པའི་སྡོམ། ཞེས་པ་ལྟར་རབ་གནས་ཤིན་ཏུ་བསྡུས་པ་བྱ་ཚུལ་ནི། རྟེན་རྣམས་གོ་རིམ་ལྟར་
བསྒྲིགས། མཆོད་པ་དང་སྦྱང་ཁྲུས་གྱིས་ཡོ་བྱད་རྣམ་མ་འབྱོར་ན། ཡིད་སྤྲུལ་ལྷའི་རྣལ་འབྱོར་དང་ལྡན་པས། ཨོཾ་སུཾ་
བྷ་ནི་བགེགས་སྦྱངས ཇི་ལྟར་བལྟམས་པ་སོགས ཨོཾ་སརྦ་ཏ་ཐཱཎསོགས དྲི་མ་བཀྲུས། ཨོཾ་སྭ་
བྷ་ཝས༔ སྐུ་གསུང་ཐུགས་རྟེན་རྣམས་སྟོང་པར་སྦྱངས། སྟོང་པའི་ངང་ལས་རིན་པོ་ཆེའི་ཁྲི་དང་
པད་ཟླའི་གནད་ལ་སྐུ་རྟེན་རྣམས་ཧཱུཾ་ལས་རྡོ་རྗེ་འཆང་སྔོན་པོ་རྡོ་རྗེ་དང་དྲིལ་བུ་
འཛིན་པ། གསུང་རྟེན་རྣམས་ཧཱིཝལས་འོད་དཔག་མེད་དམར་པོ་པདྨ་དང་དྲིལ་བུ་
འཛིན་པ། ཐུགས་རྟེན་རྣམས་ཧཱུཾ་ལས་རྣམ་སྣང་དཀར་པོ་འཁོར་ལོ་དང་དྲིལ་བུ་
འཛིན་པ། །ཐམས་ཅད་ཀྱང་རིན་པོ་ཆེའི་རྒྱན་དང་དར་གྱི་ན་བཟའ་ཅན། ཞབས་རྡོ་
རྗེའི་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱདམར་

པོ༑ ཐུགས་ཀར་ཧཱུཾ་སྔོན་པོ་ལས་འོད་ཟེར་འཕྲོས་པས་བསྒོམ་པ་དང་འདྲ་བའི་ཡེ་
ཤེས་པ་སངས་རྒྱས་དང་བྱང་ཆུབ་སེམས་དཔའི་ཚོགས་དང་བཅས་པ། ཨོཾ་བཛྲ་ས་མཱ་
ཛ༑ ཛ་ཧཱུཾ་བཾ་ཧོ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུྃ་ལས་འོད་ཟེར་
འཕྲོས་པས་དབང་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛ། ཁྱེད་རྣམས་
ཀྱིས་འདི་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། ཨོཾ་བཛྲ་བྷ་ཝ་
ཨ་བྷིའི་ཥིཉྩཧཱུྃ་ཞེས་དབང་བསྐུར་ནས་མི་བསྐྱོད་པས་དབུ་བརྒྱན་པར་གྱུར། ཞེས་ཡན་
ལག་བཞི་རྫོགས་སུ་བསྐྱེད། ཨོཾ་སརྦ་ཏ་ཐཱ་ག་ཏ་ཨབྷཾ་ནས་ཤབྟ་པྲ་ཏིཙྪ་ཧཱུྃ་སྭཱ་ཧཱ། བར་གྱི་མཆོད། མ་
ལུས་རྒྱལ་བ་ཐམས་ཅད་ཀྱི། །བསམ་གྱིས་མི་ཁྱབ་གསང་བ་གསུམ། །རྡོ་རྗེ་འཆང་ཆེན་
འོད་དཔག་མེད། །རྣམ་སྣང་ངོ་བོར་ཤར་ལ་བསྟོད། །ཅེས་པས་བསྟོད། རྡོ་རྗེ་རྩེ་ལྔ་བའི་ཕྱག་རྒྱས་
སྤྱན་དབྱེ་ཚུལ་བྱས་ཏེ། ཨོཾ་ཙཀླུ་བི་ཤུ་དྷ་ནེ་སྭཱ་ཧཱ། ཞེས་པས་སྤྱན་དབྱེ། ཨོ་ཨཱཧཱུཾ། ཏིང་ངེ་འཛིན་གྱིས་
བསྐྱེད་པ་རྣམས་འོད་དུ་ཞུ་བ་ལས་སྐུ་གསུང་ཐུགས་རྟེན་སོ་སོའི་རྣམ་པར་གྱུར། ཞེས་
གཟུགས་བསྒྱུར་བྱ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་
པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་
གི་བར་དུ། རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ།
བྱེ་བྲག་ཏུ་ཡང་རྟེན་འདི་ལ་སྤྱན་དྲངས་པའི་ཡེ་ཤེས་པ་རྣམས་རྟེན་འདི་འབྱུང་བ་
བཞིའི་མ་ཞིག་གི་བར་དུ་བརྟན་པར་བཞུགས་ནས་བདག་སོགས་རྣམས་ལ་མཆོག་
དང་ཐུན་མོངས་གི་དངོས་གྲུབ་སྩལ་དུ་གསོལ། ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཞེས་
མེ་ཏོག་གཏོར་ལ་བརྟན་བཞུགས་ལན་གསུམ་བྱ། སླར་ཡང་། ཨོཾ་སརྦ་ཏ་ཐཱ་ག་ཏ་ཨབྷཾ་ནས་ཤབས་བར་

གྱིས་མཆོད། བསྟོད་པར་འོས་པ་སོགས། ཨོཾ་ཡེ་དྷརྨ་སོགས། ཤིས་བརྗོད་ནི། ཕུན་སུམ་ཚོགས་པ་
མངའ་བ་སོགས་གྱིས་ཤིས་བརྗོད་བྱའོ། །ཞེས་རབ་གནས་ཤིན་ཏུ་བསྡུས་པ་འདི་རང་གི་ཁ་འདོན་དུ་དྷམ་བྷ་ཏྲས་སྦྱར་
བའོ།། དགེ་ཞིང་བཀྲ་ཤིས་པར་གྱུར་ཅིག། །།
༈ སཙྪ་དང་སྐུ་གཟུགས་ཆུ་ཀླུང་དུ་སྤྱན་འདྲེན་པའི་ཆོ་ག་བཞུགས།
ན་མོ་གུ་རུ་བཛྲ་དྷ་ར་ཡ། སཙྪསོགས་འགོམ་ཡུག་མ་གུས་པ་སོགས་སྤངས་ཏེ་བཀུར་སྟི་ཆེན་པོས་ལེགས་
པར་ཆུ་འགྲམ་དུ་ཁྱེར་ལ་བཞག་ནས། ཕྱག་བྱར་འོས་པ་སོགས༴ དེ་ནས་ཡན་ལག་བདུན་པ་ནི། འཕགས་
པ་འཇམ་དཔལ་གཞོན་ནུར་སོགས ཡང་ན། མཆོད་ཡོན་ཞབས་བསིལ་སོགས་བརྗོད། རང་གི་
མདུན་དུ་སྐད་ཅིག་གི་ཀླུའི་རྒྱལ་པོ་ཆེན་པོ་བརྒྱད་དང་ཆུ་ཀླུང་འདི་དག་ལ་གནས་
པའི་ལྷ་ཀླུ་དཀར་ཕྱོགས་སྐྱོང་བ་རྣམས་ཀྱིས་མཚོན། ས་ཕྱོགས་འདིར་གནས་
པའི་བསྟན་སྲུང་མཐུ་ལྡན་ཐམས་ཅད་དགྱེས་བཞིན་དུ་བཞུགས་པར་གྱུར་ཅིག
རྒྱས་པར་སྤྲོ་ན། སངས་རྒྱས་ཀྱི་བདེན་པ་དང་། ཆོས་ཀྱི་བདེན་པ་དང་། དགེ་འདུན་
གྱི་བདེན་པ་དང་། རྟེན་འབྲེལ་བསླུ་བ་མེད་པའི་བདེན་པ་དང་། བདེན་པ་ཆེན་
པོའི་བྱིན་རླབས་ཀྱིས་འདིར་འཁོད་པའི་ལྷ་ཀླུ་དཀར་ཕྱོགས་སྐྱོང་བ་ཐམས་ཅད་
ལ་རྟེན་མཆོག་བླ་ན་མེད་པ་མཆོད་པའི་སྤྲིན་གྱིས་ཕུང་པོ་ཆེན་པོར་མཐའ་ཀླས་
པ་དང་བཅས་པ་འབྱུང་བར་གྱུར་ཅིག ནམ་མཁའི་ཁྱོན་དང་འཛིན་མའི་གཞི་མཐའ་
དག །རབ་གང་མཆོད་པའི་སྤྲིན་གྱིས་ཕུང་པོ་འདིས། །ཀླུ་རྒྱལ་ས་འོག་སྐྱོང་བའི་
ཚོགས་ཐམས་ཅད། །མཉེས་ཤིང་འདོད་དགུའི་ཆར་གྱིས་ཚིམ་གྱུར་ཅིག །ཅེས་

བརྗོད། ཀླུའི་རྒྱལ་པོ་ཆེན་པོ་སོགས་ལྷ་ཀླུ་དཀར་ཕྱོགས་སྐྱོང་བ་ཁྱེད་རྣམས་ཀྱིས་
དེ་བཞིན་གཤེགས་པའི་ཆོས་སྐུའི་རྟེན་འདི་རྣམས་ས་འོག་གི་གཞི་འདིར་
བཀུར་སྟི་ཆེན་པོས་ཁྱེར་ལ་མཆོད་པའི་སྤྲིན་རྒྱ་ཆེན་པོས་མཉེས་ཤིང་དགྱེས་པར་
མཛད་དུ་གསོལ། ཞེས་གསོལ་བ་བཏབ་པས་བཀུར་སྟི་ཆེན་པོས་རང་རང་གི་གནས་སུ་སྤྱན་དྲངས་བར་
གྱུར། ཅེས་བརྗོད། སངས་རྒྱས་སྤྱན་མའི་སྔགས་ནི། ཨོཾ་རུ་རུ་སྤུ་རུ་ཛྭ་ལ་ཏིཥྛ་སིདྡྷི་ལོ་ཙ་ནི་སརྦ་
ཨན་སདྷ་ནི་སྭཱ་ཧཱ། ལན་བདུན་དང་། ཨོ། ཡེ་དྷརྨསོགསལན་གསུམ་སོགས་བཏོན་ནས་མགོ་
མཇུག་མ་ལོག་པར་ཆུ་ནང་དུ་ལེགས་པར་གཤེགས་ཞེས་རྒྱལ་སྲས་གཞན་ཕན་པས་བྲིས་པ་དགེ། །།
༈ གཤེགས་པའི་ཚེ། ཨོཾ་སྭ་བྷ་ཝ་ཤུདྡྷེ་ཨ་ཧཱ་ར་གཙྪདྷརྨ་དྷ་ཏུ་གནྡྷེ་སྭཱ་ཧཱ། བཟོད་གསོལ་ནི།
ཨོ་ཀ་ཤ་ཏྲ་ཏུ་གནྡྷེ་སྭཱ་ཧཱ། འགོམ་ཡུག་ཆག་གྲུམ་ཉེས་ཀུན་བཟོད་པར་གསོལ།།
འགྲོ་རྣམས་དྲི་མེད་རྒྱལ་བའི་སྐུ་ཐོབ་ཤོག །དགེ་ཞིང་བཀྲ་ཤིས་པར་གྱུར་ཅིག

༄༅། །མི་ཁ་གཡང་ལེན་རྟེན་འབྲེལ་ནི།
ཤར་ལྷོ་ནུབ་བྱང་གི་ལ་རྩེ་བཞི་ནས་རྡོ་དཀར་བཞི་བླང་། མི་སྐྱ་དཀར་པོ་བཀྲ་ཤིས་པའི་ལག་ནས་བླང་བའི་
དར་དཀར་གཅིག་མདའ་ལ་བཏགས་ཤིང་བྱང་ལ་ཉི་ཟླ་སྐར་གསུམ། མི་དཀར་རྟ་དཀར་གཡས་ན་བ་དན་
དཀར་པོ་ཕྱར་བ། གཡོན་དུ་དུར་བསྣམས་པ། ཕྲག་གཡས་སེང་གེ གཡོན་འབྲུག སྤྱི་བོར་ཁྱུང་ལྡིང་བ་བྲིས།
དེ་ལ་ནམ་རྒྱང་མདའ་འཕང་ཟས་བཟང་དགུ་ལ་སོགས་པས་ཁྲིག་གིས་བསྐོར། རང་འཇམ་དཔལ་དཀར་གསལ་དྲི་
མ་མེད་པ་ཟླ་མདོག་མཆོག་སྦྱིན་པད་ཀར་བསྣམས་པར་གསལ་ལ། ཨ་བརྒྱ་བཟླས། དེ་ནས་སྤོས་བཏང་
གསེར་སྐྱེམས་མཆོད། མདའ་དར་གཡབ་ལ། ཀྱེ། དེ་རིང་ལྷ་གཞིའི་གོང་འདི་རུ། །འཕགས་
པ་འཇམ་དཔལ་སྤྱན་འདྲེན་ནོ། །ཀོང་ཙེ་སེམས་དཔའ་སྤྱན་འདྲེན་ནོ། །ཕྱོགས་
བཅུའི་སངས་རྒྱས་སྤྱན་འདྲེན་ནོ། །འཕགས་པ་ཐམས་ཅད་སྤྱན་འདྲེན་ནོ། །འབྱུང་
ལྔའི་ལྷ་མོ་སྤྱན་འདྲེན་ནོ། །སྤར་སྨེ་ལོ་སྐོར་སྤྱན་འདྲེན་ནོ། །གནས་རྒྱུའི་འབྱུང་པོ་
སྤྱན་འདྲེན་ནོ། །སྐྱོབ་པའི་ལྷ་དགུ་སྤྱན་འདྲེན་ནོ། །འགོ་བའི་ལྷ་ལྔ་སྤྱན་འདྲེན་
ནོ༑ ༑དགྲ་བླ་བཅུ་གསུམ་སྤྱན་འདྲེན་ནོ། །མདའ་དར་དཀར་པོ་གཡབ་ཅིང་འབོད།།
འབྲུ་སྣའི་ཚོགས་ཀྱིས་མཆོད་པ་འབུལ། །སྨན་སྣའི་ཚོགས་ཀྱིས་མཆོད་པ་འབུལ།།
བདུད་རྩི་གསེར་སྐྱེམས་མཆོད་པ་འབུལ། །མེ་ཏོག་སྣ་ཚོགས་མཆོད་པ་འབུལ།།
མཆོད་དོ་གཙུག་ལག་ལྷ་རྣམས་མཆོད།།དཀོན་མཆོག་གསུམ་གྱི་བདེན་པ་བདར།།
བདེན་དོན་གཙང་མའི་གླེང་ཞིག་གྱེར། །མཁྱེན་གཟིགས་ལྷ་རྣམས་དགོངས་སུ་
གསོལ༑ ༑ཀྱེ། སྣང་སྲིད་འཁོར་འདས་ཆོས་རྣམས་ཀུན། །སྟོང་གསལ་དབྱེར་མེད་
ཆོས་ཀྱི་སྐུ། །རྣམ་དག་འཇམ་དཔལ་གཞོན་ནུ་ཡིན། །འཇམ་དཔལ་ཕྱག་རྒྱའི་

སྐུར་བཞེངས་པ། །ང་ནི་ཀོང་ཙེ་སེམས་དཔའ་ཡིན། །སྣང་སྲིད་ཐམས་ཅད་ང་ཡི་
ཀློང་༑ ༑ང་ནི་གར་གྱི་དབང་ཕྱུག་ཡིན། །ང་ཡི་བདེན་པའི་ཚིག་སྨྲས་པ། །མི་འགྲུབ་
པ་ནི་ཡོད་མི་སྲིད། །སྲིད་པ་ལེགས་ཉེས་གཉིས་སྲིད་ཀྱང་། །ཐམས་ཅད་སྒྱུ་འཕྲུལ་
དྭ་བའི་གར། །དཔའ་བོ་ང་ཡི་ཕྱག་རྒྱ་ཡིན། །མ་རྟོགས་སེམས་ཅན་སྣང་ངོ་ལ། །མི་
ཁ་ཞེས་བྱ་འཕུལ་པོ་ཆེ། །བཟང་བར་གླེང་ན་སྣང་མི་ཅོག །ངན་པར་གླེང་ན་འཕྱ་
བའི་རྒྱུ། །ཀུན་རྟོག་ཅན་ལ་ཅི་ཡང་དགྲ། །སྣང་སྲིད་དབང་བསྒྱུར་རྣལ་འབྱོར་
པས༑ ༑མི་ཁ་གཡང་དུ་ལེན་པ་ནི། །མི་ཁའི་རྒྱལ་པོ་ཆེན་པོ་ནི། །གསུང་མཆོག་པདྨ་
རིགས་ཀྱི་ཡབ། །མི་ཁའི་རྒྱལ་མོ་ཆེན་མོ་ནི། །བདེ་ལྡན་པདྨ་རིགས་ཀྱི་ཡུམ།།
དེ་གཉིས་བསྡེབས་པའི་ཆོ་འཕྲུལ་ལས། །མི་ཁ་ལྕམ་དྲལ་མང་པོའི་ཚོགས།།
བྱང་ཆུབ་སེམས་དཔའ་སེམས་མའི་ཚོགས། །མི་ཁའི་བྲན་དང་ཕོ་ཉ་ནི། །ཕྱག་བརྙན་
སྒོ་བ་སྒོ་མ་ཡིན། །ཐམས་ཅད་རང་སེམས་རང་ལས་འཕྲུལ། །མ་དག་པ་ལ་མ་
དག་དངོས། །དོན་ལ་རྣམ་དག་ལྷ་ཡི་དལ། །དེ་ཕྱིར་རང་བཞིན་རྣམ་དག་དང་།།
ལྷ་དང་སྔགས་དང་བསམ་པའི་མཐུས། །བདེན་པ་ཆེན་པོས་འཇིག་རྟེན་འདིར།།
མང་པོས་གླེང་བའི་མི་ཁ་ཀུན། །སྙན་གྲགས་གསུང་གི་གཡང་དུ་ལེན། །སྨྲས་
ཤིང་སྨྲས་བཞིན་རྒྱལ་གྱུར་ཅིག །ཁྱབ་ཅིང་ཁྱབ་ཅིང་དཔལ་གྱུར་ཅིག །མང་པོས་
བལྟ་བའི་མི་ཁ་ནི། །ཡིད་འོང་སྐུ་མཆོག་གཡང་དུ་ལེན། །བལྟ་ཞིང་བལྟ་ཞིང་རྒྱལ་
གྱུར་ཅིག །འདུ་ཞིང་འདུ་ཞིང་དཔལ་གྱུར་ཅིག །མང་པོས་སེམས་པའི་མི་ཁ་ནི།།
བདེ་མཆོག་ཐུགས་ཀྱི་གཡང་དུ་ལེན། །སེམས་ཤིང་སེམས་ཤིང་རྒྱས་གྱུར་ཅིག།

གུས་ཤིང་གུས་ཤིང་དབང་གྱུར་ཅིག །སྣང་གྲགས་རིགས་གསུམ་ཨོཾ་ཨཱ༔ཧཱུྃ།
ཐམས་ཅད་མ་ལུས་སྐུ་གསུང་ཐུགས། །སྐུ་གསུང་ཐུགས་ཀྱིས་ཀུན་ལ་ཁྱབ། །སྐུ་
གསུང་ཐུགས་ལས་འདའ་བ་མེད། །སྣང་བ་རྡོ་རྗེའི་སྐུ་ཉིད་དུ། །དགེ་འདུན་བདེན་
པས་གཡང་དུ་ལེན། །གྲགས་པ་རྡོ་རྗེའི་གསུང་ཉིད་དུ། །དམ་ཆོས་བདེན་པས་གཡང་
དུ་ལེན། །རིག་པ་རྡོ་རྗེའི་ཐུགས་ཉིད་དུ། །སངས་རྒྱས་བདེན་པས་གཡང་དུ་ལེན།།
དབྱེར་མེད་ཡེ་ཤེས་རྡོ་རྗེ་ནི། །རྒྱལ་ཀུན་ཕྲིན་ལས་དཔའ་བོའི་སྐུ། །དོན་གྲུབ་
ཝེར་མ་དཀར་པོ་སྟེ། །སེང་ཆེན་ཕྱོགས་ལས་རྣམ་པར་རྒྱལ། །བཞུགས་པ་ཆོས་
ཀྱི་དབྱིངས་ན་བཞུགས། །ཁྱབ་པ་ནམ་མཁའི་ཁམས་སུ་ཁྱབ། །བརྫུ་བ་སྣང་སྲིད་
ཡོངས་ལ་བརྫུ། །སྣང་སྲིད་དབང་སྒྱུར་དགྲ་བླའི་རྗེ། །གཡས་ན་བ་དན་ལྕེ་
བརྒྱད་ཕྱིར། །སྲིད་པ་གསུམ་ན་སྙན་པར་སྒྲོགས། །སྣང་སྲིད་མཐུན་པའི་གྲོགས་
སུ་འཆར། །གང་སྨྲས་སྙན་པར་གྲགས་པར་མཛོད། །སྙན་པས་ཚེ་ཡི་རྒྱུན་ཆེན་
བཏིང་༑ ༑ཨ་ལ་ལ་ཧོ་ཝེར་མའི་རྒྱལ། །མཆོད་དོ་བསྟོད་དོ་ལས་ཀྱི་ལྷ། །དེ་རིང་
མི་བུ་རྒྱལ་བར་མཛོད། །གཡས་ན་བཀྲ་ཤིས་དུང་དཀར་བསྣམས། །ནམ་མཁའི་
དབྱིངས་ཀུན་སྒྲ་སྙན་ཁྱབ། །སྨྲས་ཚད་ཕན་པའི་ཕྱོགས་སུ་སྒྱུར། །བདུད་དང་
བར་ཆད་དེ་ཡིས་ཟློག །ཚེ་དཔལ་མཐུན་རྐྱེན་དེ་ཡིས་སྤེལ། །ཕྱོགས་ལས་རྣམ་
པར་རྒྱལ་བར་མཛོད། །དེ་རིང་མི་ཁ་གཡང་བླང་བའི། །སྙན་གྲགས་སྤེལ་བའི་རྒྱལ་
པོ་ཁྱོད། །རི་བོའི་རྩེ་ལ་ངོ་སོ་བསྟོད། །བཞུགས་པ་ནམ་མཁའི་དབྱིངས་སུ་བཞུགས།།
ནམ་མཁའ་ཇི་སྲིད་བདག་ལ་སྐྱོབས། །ད་ནི་མི་ཁ་གཡང་བླང་བས། །མི་ཁ་གཤེད་

དང་བདུད་མི་འབེབ། །མི་ཁ་དཔལ་དང་གཡང་དུ་ཤར། །བདུད་ཀྱིས་ཐོས་
ཀྱང་ལྷ་སེམས་སྐྱེ། །གང་དུ་གྲགས་ཀྱང་ཡོན་ཏན་འཆར། །ཇི་ལྟར་སྨྲས་ཀྱང་ཕན་
པ་ཆེ། །རི་རབ་རྩེ་ལ་སྐུ་རྟེན་ལ། །རྒྱ་མཚོ་ཆེ་ལ་ཞལ་སྐྱེམས་མཛོད། །གླིང་བཞི་
གླིང་ཕྲན་སྤྱན་གྱིས་གཟིགས། །རྟགས་ཏུ་བཞུགས་ནས་སྙན་པར་སྒྲོགས། །འཇམ་
དཔལ་བྱིན་རླབས་དེ་ལྟར་ཆེ། །ཆོས་ཉིད་བདེན་པ་དེ་ལྟར་ཟབ། །དཀོན་མཆོག་
ནུས་པ་དེ་ལྟར་རྨད། །རྟེན་འབྲེལ་མཐུ་སྟོབས་དེ་ལྟར་མཚར། །བསླུ་མེད་མཆོག་
གི་བདེན་པ་ཡིས། །དེ་ནི་རྒྱལ་ལོ་ལྷ་རྒྱལ་ལོ། །ཞེས་བྱས་ལ་དགའ་ཞིང་རྩེ་བྲོ་སྟོན་མོ་དང་
བཅས་པའི་ཚུལ་གྱི་རི་མཐོན་པོའི་རྩེ་མོར་བསྐྱལ། བསྐྱལ་མཁན་དེ་ལ་ཟས་སྣ་ཚོགས་ལམ་རྒྱགས་དང་། ཁྱིམ་
དུ་སླེབ་ནས་དར་དཀར་པོ་སོགས་བཀྲ་ཤིས་པའི་རྫས་བྱིན། རང་གིས་སྣང་སྲིད་སྐུ་གསུང་ཐུགས་སུ་བསམ་ལ།
ཨོཾ་ཨཱཧཱུྃ་འབུམ་ཕྲག་གཅིག་བཟླ། དེ་དུས་ལྟས་དང་ལ་ཉེ་མང་པོ་འོང་ན་ཐེ་ཚོམ་མེད། རྟེན་འབྲེལ་དབང་
གིས་མི་ཕན་མི་སྲིད་དོ། །དེ་ཕན་ཆད་བཟང་ངན་ཇི་ལྟར་བསྒྲགས་ཀྱང་ཡིད་ཀྱི་ཟུར་ཙམ་བག་ཚ་མི་བྱ། ཇི་ལྟར་
མི་ཁ་ཆེ་ཡང་མི་འདོད་ཕན་པའི་དཔལ་དུ་འགྱུར། སླར་མི་ཁ་ལ་སྐྱོན་དུ་བཟུང་ནས་མི་ཁ་བསྒྱུར་མནན་གྱི་གཏོ་
མི་བྱ། དེ་བྱས་ན་འདིའི་ནུས་པ་འཇིག །དེ་མིན་ཅིས་ཀྱང་གནོད་མི་འགྱུར་ཕན་ངེས་སོ། །རབ་ཚེས་ཤིང་སྤྲེལ་ཟླ་
བ་བཅུགཅིག་ཚེས་བཅོ་ལྔ་ལ་མི་ཕམ་པས་འཕྲལ་ཤར་བཞིན་བྲིས། དགེ་ལེགས་མཁའ་མཉམ་འཕེལ། །མང་
ལཾ།། །།

༈ ཀླུ་མཆོད་པའི་ཆོ་ག་བདེ་ལེགས་དཔལ་སྟེར་
བཞུགས་སོ། །
ན་མོ་པདྨ་ཀ་རཱ་ཡ། འདིར་ས་ལ་བརྟེན་པའི་མི་རྣམས་ནི་ས་དང་ཆུའི་བྱེད་ལས་ལ་གཙོ་བོར་བརྟེན་ནས་འཚོ་
ཞིང་དེ་ཡི་བདག་པོ་ས་བདག་ཀླུ་གཉན་རྣམས་དང་འགྲས་པ་ཞི་ཞིང་བདེ་ལེགས་འབྱུང་བའི་སླད་དུ་ཀླུ་མཆོད་
པར་འདོད་པས་དཀྱིལ་འཁོར་པདྨ་འདབ་བརྒྱད་ལ། དཀར་མངར་འབྲས་ཟན་ལས་བྱས་པའི་དབུས་སུ་ཆུ་
བདག་ཝ་རུ་ཎ། འདབ་མ་བརྒྱད་ལ་ཀླུ་ཕོ་མོ་བརྒྱད་ཀྱི་གཟུགས་སམ་མཚོན་བྱེད་གཏོར་ཟླུམ་རེ་བཀོད། ཕྱོགས་
བཞིར་རིགས་བཞིའི་གཉན་དང་ས་བདག་བཀོད། བག་ཟན་གཙང་མ་དཀར་གསུམ་མངར་གསུམ་གྱིས་སྦྲུས་
པའི་གཏོར་མ་གྲངས་མང་། འོ་མ་དང་ཆུ་སྣ་ལ་སྦྱར་བའི་དཀར་གསུམ་མངར་གསུམ་གྱི་ཨནྣཾ། གཟུགས་འགྲོས་
སྣ་ཚོགས། རིན་པོའི་ཆེའི་བུམ་པ་ཀླུ་སྨན་གྱིས་གང་བ། ཤིང་རྩི་བལ་ཚོན་དར་ཟབ། མེ་ཏོག་འབྲས་བུ་རིན་ཆེན་
སྣ་ཚོགས། ཤེལ་ཚིག་གཟུགས་འགྲོས་སོགས་ཀླུ་ལ་འོས་པའི་མཆོད་པ་གཙང་མ་ཇི་འབྱོར་དང་། ཉེར་སྤྱོད་
གཙང་མ་བཤམས། བསྡུ་ན་འོ་ཆབ་ཀླུ་སྨན་གཏོར་མ་ཙམ་ལ་བརྟེན་པར་རུང་ངོ༌། །མཆོད་པ་རྣམས། སྭ་བྷ་
ཝས་སྦྱངས། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་
བཀོད་པས་མཛེས་པའི་ནང་དུ་འབྲུ་གསུམ་འོད་དུ་ཞུ་བ་ལས་བྱུང་བའི་ཀླུ་རྣམས་
དགྱེས་པ་སྐྱེད་པའི་དམ་རྫས་བཟའ་བཏུང་འབྱོར་བ་ཡོ་བྱད་མཁོ་དགུ་མ་ཚང་བ་
མེད་པ་ནམ་མཁའ་མཛོད་ཀྱི་རང་བཞིན་ཀུན་ཏུ་བཟང་པོའི་མཆོད་པའི་སྤྲིན་གྱི་
ཕུང་པོ་ཟད་མི་ཤེས་པར་གྱུར། ཨོཾ་ཨཱཿཧཱུྃ་ཧོཞེས་དང་། ནམ་མཁའ་མཛོད་ཀྱི་སྔགས་སོགས་དང་།
ཨ་ཀཱ་རོས་དེ་ལྟར་བྱིན་གྱིས་བརླབས། མདུན་དུ་རིན་པོ་ཆེའི་གཞལ་ཡས་ཁང་འདོད་དགུ་
ཕུན་སུམ་ཚོགས་པའི་དབུས་སུ། པདྨ་འདབ་མ་བརྒྱད་ཀྱི་དབུས་ཀྱི་གེ་སར་ལ།
ཆུ་བདག་ཝ་རུ་ཎ་དཀར་པོ། འདབ་མ་བརྒྱད་ཀྱི་ཤར་དུ་མཐའ་ཡས་སྔོན་པོ།
ལྷོར་ནོར་རྒྱས་སེར་པོ། ནུབ་ཏུ་འཇོག་པོ་དམར་པོ། བྱང་དུ་སྟོབས་རྒྱུ་ནག་པོ།

ཤར་ལྷོར་པདྨ་དཀར་པོ། ལྷོ་ནུབ་ཏུ་པད་ཆེན་སེར་པོ། ནུབ་བྱང་དུ་དུང་སྐྱོང་
དམར་སྐྱ། བྱང་ཤར་དུ་རིགས་ལྡན་ལྗང་ཀུ་སྟེ། དེ་ཐམས་ཅད་སྟོད་ལྷའི་ལུས་ཅན་
ཞལ་གཅིག་ཕྱག་གཉིས་སྦྲུལ་མགོ་བདུན་གྱི་གདེངས་ཀ་ཅན། སྐུ་སྨད་སྦྲུལ་
མཇུག་ཏུ་འཁྱིལ་བ། ཕྱག་ཐལ་མོ་སྦྱར་བས་ནོར་བུ་འཛིན་པ། ལྷ་རྫས་དར་དང་
རིན་པོ་ཆེའི་རྒྱན་གྱིས་སྤྲས་ཤིང་རང་རང་གི་བཙུན་མོ་དང་སྲས་དང་འཁོར་གྱི་
ཚོགས་སུ་ལྡན་པར་བསྒོམ། པདྨ་འདབ་བརྒྱད་ཀྱི་ཕྱོགས་བཞིར་རིགས་བཞིའི་
ས་བདག་ཀླུ་གཉན་ཐམས་ཅད་མདོག་དང་གཟུགས་སྣ་ཚོགས་པའི་ཚུལ་དུ་
གནས་པ་དང་། གཞན་ཡང་ཡུལ་རིས་ས་ཕྱོགས་གང་ཡིན་གྱི་ཀླུ་དང་ས་བདག་ལ་
སོགས་པ་མདོར་ན་སྲིད་པ་ཀླུའི་སྡེ་ཚོགས་ཐམས་ཅད་མ་ཚང་བ་མེད་པར་བསམ།
རང་ཡི་དམ་མམ། དཔལ་སེང་གེ་སྒྲའམ་རྟ་མགྲིན་དང་ཕྱག་རྡོར་གང་རུང་དུ་གསལ་བའི་ཐུགས་ཀ་ནས་འོད་ཟེར་
ལྕགས་ཀྱུ་ལྟ་བུ་འཕྲོས་པས་སོ་སོའི་གནས་ནས་སྤྱན་དྲངས་ཏེ་དམ་ཚིག་པ་ལ་གཉིས་སུ་མེད་པར་ཐིམ་པར་
བསམ་ལ་འདོད་རྒྱལ་གྱི་ཕྱག་རྒྱ་བཅངས་ཏེ། ཀྱེ། གདེངས་ཀ་ནོར་བུ་འབར་བའི་འོད་ཟེར་
གྱིས༑ །ས་འོག་མུན་པའི་ཚོགས་རྣམས་རབ་འཇོམས་ཤིང་། །བསྟན་ལ་རབ་དགའ་
མཐུ་རྩལ་བསམ་མི་ཁྱབ། །ཀླུ་རྒྱལ་འཁོར་དང་བཅས་པ་འདིར་གཤེགས་ཤིག།
ཨོ་བ་ཏ་ལི་བ་ཏ་ལི་མ་ཧཱ་བ་ཏ་ལི་ཧཱུཾ་ཧཱུཾ་ཛ་ཛས་ཧཱ། ཞེས་གསུམ་མམ་བདུན་བཟླས་པས་
དངོས་སུ་བྱོན་པར་བསམ་ལ། པདྨ་ཀ་མ་ལ་ཡ་ཧཱུཾ་གྱིས་གདན་ཕུལ་ཏེ། བདེ་བར་གཤེགས་
པའི་ཞལ་མཐོང་བསྟན་པ་སྲུང་། །མགོན་པོ་ཀླུ་ཡི་རྒྱལ་པོ་འཁོར་བཅས་རྣམས།།
བདག་ལ་བརྩེ་བའི་སླད་དུ་འདིར་གཤེགས་ཏེ། །དགྱེས་པར་བཞུགས་ཤིང་མཆོད་
པ་བཞེས་སུ་གསོལ། །ཨོཾ་མ་ཧཱ་ནཱ་ག་རཱ་ཛ་ས་པ་རི་ཝཱ་ར་ཨགྷཾ་སོགས། ཤཔྟ་པྲ་ཏིཙྪ་

སྭཱ་ཧཱ། ཞེས་མཆོད་ཅིང་། ཀླུ་ཀུན་དུ་དགའ་བའི་ཕྱག་རྒྱ་བསྟན་པར་བྱ་སྟེ། གང་ཞེ་ན་རྒྱུད་ལས་གསུངས་པ་
ལྟར། གཡོན་པའི་སོར་མོ་དབུས་མ་གསུམ་ཁུ་ཚུར་བཅངས། མཐེ་བོང་དང་མཐེའུ་ཆུང་བརྐྱང་། གཡས་པའི་
སོར་མོ་ལྔ་གདེངས་པར་བྱས་ལ་གཡོན་པའི་མཐེ་བོང་གི་རྒྱབ་ནས་བཞག་པ། ཀླུ་ཡི་ལུས་སྦྲུལ་གྱི་གདེངས་ཀ་
ཅན་གྱི་རྣམ་པར་བྱས་པ་འདི་ཉིད་བཅང་ལ། ཨོ་ཧི་ལི་ཧི་ལི་མ་ཧཱ་ཧི་ལི་ཕྲུ་ལུ་སྭཱ་ཧཱ། མཐར་སེ་
གོལ་དང་བཅས་པ་ལན་གསུམ་དང་། ཨོཾ་བྷ་ལ་ཡ་བྷ་ཀཱ་ཡ་ས་མ་ཡ་ཏིཥྛ་ཕྲུ་ཕུ་སྭཱ་ཧཱ། ལན་
གསུམ་སོགས་ཀྱིས་གཏོར་མ་བསྔོ། དེ་ནས་དཀར་མངར་གྱི་ཨགྣི་བསྒྲེང་ནས་བྱང་ཆུབ་སེམས་ཀྱི་བདུད་རྩིས་
ཀླུ་ཐམས་ཅད་མཉེས་པར་བསམ་ལ། ཨོཾ་བ་སུ་ཀི་མཾ་སྭཱ་ཧཱ། བུམ་པའི་ཀླུ་སྨན་བསྒྲེང་ནས་ཡེ་ཤེས་
ཀྱི་བདུད་རྩི་བདེ་བ་ཆེན་པོས་ཀླུ་ཡི་ནད་དང་གནོད་པ་ཐམས་ཅད་ཞི་སྟེ་བཀྲག་མདངས་དང་བདེ་བ་
ཕུན་སུམ་ཚོགས་པ་ཐོབ་པར་བསམ་ལ། ཨོཾ་ནཱ་ག་དེ་བ་སྭཱ་ཧཱ། ཞེས་ཅི་རིགས་འབུལ། མཆོད་པ་སྣ་
ཚོགས་འབུལ་བ་ནི། ཨོཾ། ཀླུ་རྒྱལ་ཆུ་རྒྱུད་སྣ་ཚོགས་ནས་བཏུས་པའི་ཚིག་གོ །བདག་ཝ་རུ་ཎ། །
མཐའ་ཡས་དང་ནི་ནོར་རྒྱས་བུ། །འཇོག་པོ་དང་ནི་སྟོབས་ཀྱི་རྒྱུ། །པདྨ་པདྨ་ཆེན་
པོ་དང་། །དུང་སྐྱོང་དང་ནི་རིགས་ལྡན་དང་། །ལྷ་མོ་ལྷ་མོ་ཆེན་པོ་དང་། །ཟླ་བའི་
སྤྱི་གཙུག་སྤྱི་གཙུག་ཆེ། །དབྱུག་འཛིན་དབྱུག་འཛིན་ཆེན་པོ་དང་། །སོག་མ་མེད་
དང་ཧུ་ལུཎཱ། །དགའ་བོ་དང་ནི་ཉེ་དགའ་བོ། །རྒྱ་མཚོ་རྒྱ་མཚོ་ཆེན་པོ་དང་།།
ཚ་བ་ཚ་བ་ཆེན་པོ་དང་། །དཔལ་གྱི་འོད་དང་འོད་པོ་ཆེ། །རིན་ཆེན་འོད་
དང་གཟུགས་མཛེས་དང་། །གཟུགས་མཛེས་ཆེན་པོ་སྤྲུལ་བཟང་དང་། །
ལྟོ་འཕྱེ་ཆེན་པོ་ཚི་ལི་དང༌། །ཚི་ལི་ཆེན་པོ་ལ་སོགས་པ། །ཀླུ་ཆེན་འཁོར་
དང་བཅས་པ་དང་། །ཆུ་ལྷ་ཀླུ་གཉན་ས་བདག་ལ། །མཐུན་པའི་དམ་རྫས་ཡིད་
འོང་བ། །དཀར་གསུམ་མངར་གསུམ་གསོ་བའི་སྨན། །རིན་ཆེན་དར་དང་ཟ་

འོག་དང་། །དཔག་བསམ་ཤིང་དང་འདོད་འཇོའི་བ། །ཡིད་བཞིན་རིན་ཆེན་
མཆོད་པའི་སྤྲིན། །སྣ་ཚོགས་ཁྱེད་ལ་ཕུལ་བ་ཡིས། །ཐུགས་ཀྱི་དགྱེས་པ་སྐོང་
གྱུར་ཅིག། ཀྱེ། ཚུར་བྱོན་ཚུར་བྱོན་ཀླུ་ཚོགས་རྣམས། །ཁྱེད་ཀྱི་ཞལ་ཟས་ལོངས་
སྤྱོད་དང་། །ནཱ་ག་གེ་སར་ནཱ་ག་པུས། །རྒྱ་མཚོའི་ལྷུ་བ་ཨུཏྤ་ལ། །དབང་ལག་ཆུ་
སྲིན་སྡེར་མོ་སོགས། །མཐུན་པའི་དམ་རྫས་སྣ་ཚོགས་དང་། །དངོས་བཤམས་
ཡིད་སྤྲུལ་མཆོད་པ་རྣམས། །མགྲོན་གྱི་དམ་པར་ཁྱེད་དམིགས་ཏེ། །བདག་ཉིད་
དད་པས་མཆོད་ལགས་ཀྱིས། །བཞེས་ཤིག་རོལ་ཅིག་ཀླུ་ཡི་ཚོགས། །རྒྱན་
གྱི་མཆོད་པ་འདི་བཞེས་ཤིག །བཅོལ་བའི་ལས་རྣམས་འགྲུབ་པར་མཛོད། །
ནཱ་ག་རཱ་ཛ་ས་མ་ཡ་ཨ་མི་ཏ་སརྦ་ཁ་ཁ་ལེ་ལེ། ཞེས་མཆོད་ལ། འདུན་པའི་སྒོ་ནས་སྨོན་ལམ་
གདབ་པ་ནི། ཧཱུྃ༔ བདེ་ཆེན་བྱང་ཆུབ་སེམས་ཀྱི་རང་བཞིན་ལས། །གསར་རྩོམ། སྣ་
ཚོགས་མཆོད་པའི་དམ་རྫས་ཡིད་འོང་བ། །ནོར་བུའི་རྒྱལ་པོ་རྒྱ་མཚོའི་སྤྲིན་རྣམས་
ཀྱིས༑ ༑ནམ་མཁའི་དབྱིངས་ཀུན་རྒྱས་པར་བཀངས་ནས་སུ། །རྣམ་མང་གཟུགས་
མངའ་ཀླུ་ཡི་ཕོ་བྲང་དུ། །སྤོས་ཀྱི་སྤྲིན་ལྡང་བདུད་རྩིའི་ཆར་འབེབས་ཤིང་། །ཡེ་
ཤེས་འོད་ཟེར་སྣང་བས་རབ་ཁྱབ་ནས། །ཡིད་བཞིན་འདོད་དགུའི་ལོངས་སྤྱོད་
འབྱུང་བར་ཤོག །དེ་ཡི་མོད་ལ་ཀླུ་རྣམས་ཞ་གྲུམ་དང་། །དབང་པོ་ཉམས་སོགས་
ནད་དང་གནོད་པའི་ཕྱོགས། །ཀུན་ལས་ཐར་ཏེ་བདེ་དགའ་རྒྱ་མཚོ་དང་། །བྱང་
ཆུབ་སེམས་ལྡན་ཐེག་ཆེན་ཆོས་ཐོབ་ཤོག །དེ་ཡི་མཐུ་ལས་བདག་ཅག་ཡོན་མཆོད་
རྣམས༑ ༑ཀླུ་ཡི་ནད་གདོན་གནོད་པ་ཀུན་ལས་གྲོལ། །ཀླུ་དང་འཁོན་འགྲས་འཁྲུགས་

པ་བྱང་གྱུར་ནས། །དཔལ་ལྡན་ཀླུ་དབང་ཚོགས་ཀྱིས་སྐྱོངས་གྱུར་ཅིག །རིན་
ཆེན་ས་གཞིར་ཆུ་གཏེར་ཟབ་མོའི་འཇིངས། །སྣ་ཚོགས་ནོར་བུའི་ཕོ་བྲང་ཡིད་
འོང་བར། །ལྷ་མོ་བརྟན་མ་ས་བདག་ཀླུ་ཆེན་ཚོགས། །དགྱེས་པའི་སྐུ་མཆོག་
མཐོང་ན་རབ་དགའ་བ། །ཡིད་བཞིན་ནོར་བུ་མཆོག་ཏུ་འོད་འབར་བའི། །དཔལ་
དང་གཟི་བརྗིད་ཕྱྭ་དང་གཡང་གི་བཅུད། །བདག་དང་སྦྱིན་བདག་རྣམས་ལ་
ཞུགས་གྱུར་ནས། །དཔལ་དང་སྐལ་བཟང་མཆོག་ཏུ་སྤེལ་བར་མཛོད། །དེ་ནས་
བསྟོད་པ་ནི། ཧཱུྃ། ཆུ་བདག་ཆེན་པོ་སྤྲུལ་པའི་དམ་ཚིག་ཅན། །མཐའ་ཡས་ནོར་རྒྱས་
ལ་སོགས་ཀླུ་དབང་རྣམས། །རྒྱ་མཚོ་ཆུ་གཏེར་ཟབ་པའི་འཇིངས་ཆེན་གནས།།
རིན་ཆེན་སྣ་ཚོགས་ཡིད་འོང་སྤྲས་པ་ཡི། །གཞལ་ཡས་འབྱོར་པ་ཕུན་ཚོགས་གནས་
ན་བཞུགས། །སྦྲུལ་མགོའི་གདེངས་ཀ་རབ་འབར་རིན་ཆེན་གསལ། །ཡིད་འོང་
ནོར་བུ་འདོད་པ་ཀུན་གྲུབ་པ། །རང་གཞན་ཕུན་ཚོགས་དོན་རྣམས་སྟེར་བའི་
དཔལ༑ ༑འོད་འབར་ས་འོག་མུན་པ་མ་ལུས་སེལ། །དུ་མའི་བསྐལ་པར་ཡོན་ཏན་
སྤྱད་པ་ཡིས། །ཀླུ་རྒྱལ་འབྱོར་པ་མཆོག་ལ་མངའ་བརྙེས་པ། །བསམ་གྱིས་མི་
ཁྱབ་རྫུ་འཕྲུལ་མཆོག་བརྙེས་པའི། །ཡོན་ཏན་བསམ་གྱིས་མི་ཁྱབ་ཁྱོད་ལ་བསྟོད། །
སངས་རྒྱས་བཀའ་ཐོབ་དད་པའི་སྟོབས་འཕེལ་བ། །སངས་རྒྱས་སར་གནས་
སྒྲུབ་ལ་ནན་ཏན་བྱེད། །ཐབས་དང་ཤེས་རབ་འབྲེལ་བས་གཞན་དོན་མཛད།།
བདག་གཞན་དོན་སྒྲུབ་ཁྱོད་ལ་ཕྱག་འཚལ་བསྟོད། །བདེ་གཤེགས་སྤྱན་སྔར་
ཁས་བླངས་དམ་བཅས་ཏེ། །བསྟན་པ་སྲུང་ཞིང་འགྲོ་རྣམས་སྐྱོང་བའི་ཕྱིར། །ཁས་

བླངས་མནའ་ཕུལ་དམ་བཅས་དྲན་གྱིས་ལ། །ཕྲིན་ལས་དོན་གྱིས་བདག་གཞན་
དོན་སྒྲུབ་མཛོད། །ཅེས་ཕྱག་རྡོར་གསང་བ་མངོན་བསྟན་གྱི་རྒྱུད་ལས་གསུངས་པ་འདིས་བསྟོད་པར་བྱའོ།།
དེ་ནས་འདོད་དོན་གསོལ་ནི། ཨོ། དཔལ་ལྡན་ཀླུ་ཡི་དབང་པོ་འཁོར་བཅས་ཀྱིས། །རྣལ་
འབྱོར་བདག་ཅག་ལྟོས་པར་བཅས་པ་ལ། །རྟག་ཏུ་ལྷ་དང་དཔལ་དང་མགོན་
མཛད་དེ། །གདུག་པ་ཀླུ་ཡི་ནད་དང་གནོད་པ་སོགས། །མི་འདོད་ཉེར་འཚེ་མ་
ལུས་ཞི་བ་དང་། །ཚེ་དང་བསོད་ནམས་དཔལ་འབྱོར་འཕེལ་བ་དང་། །ཁྱད་
པར་ཀླུ་གཡང་དངོས་གྲུབ་རྒྱ་ཆེན་པོས། །ཡིད་ཀྱི་རེ་བ་ཡོངས་སུ་སྐོང་བར་མཛོད།།
ཅེས་དང་། སྒྲོལ་མ་ཀུ་རུ་ཀུལླེའི་རྒྱུད་ལས་གསུངས་པ། ལྷ་ཡང་དུས་སུ་ཆར་འབེབས་ཤིང་། །ལོ་
ཐོག་ཕུན་སུམ་ཚོགས་པར་ཤོག །འཇིག་རྟེན་མཐའ་དག་སྐྱིད་པ་དང༌། །རྒྱལ་པོ་
ཆོས་དང་ལྡན་གྱུར་ཅིག །ཅེས་སོགས་སྨོན་ལམ་བཏབ། དེ་ནས། ཨོཾ་མ་ཧཱནཱ་ག་ཨ་དྷི་པ་ཏ་
ཡེ་ས་པ་རི་ཝཱ་ར་གཙྪ། ཞེས་པས་དཀར་ཕྱོགས་ཀྱི་ཀླུའི་རྒྱལ་པོ་འཁོར་བཅས་རང་གནས་སུ་གཤེགས།
མཁའ་ལྡིང་གི་རྒྱས། ཨོཾ་ག་རུ་ཊ་ཧཾ་ས་ཧེ་ཙ་ལེ་ཙ་ལེ་སྭཱ་ཧཱ། ཞེས་ནག་པོའི་ཀླུ་རྣམས་བསྐྲད་དོ་
མཚམས་བཅད་ལ་བཀྲ་ཤིས་སོགས་བརྗོད་པར་བྱའོ། །འདི་ནི་དོན་ཆེ་སྟེ་འཛམ་བུ་གླིང་པ་རྣམས་ཀྱི་འབྱོར་པ་
ཀླུ་ལ་རག་ལས་པའི་ཕྱིར་ཟས་ནོར་དཔལ་འབྱོར་འཕེལ་བ་དང་། ནད་ཞི་བ་དང་། བདེ་བ་ཕུན་སུམ་ཚོགས་པ་
འཐོབ་པའི་ཕྱིར་རོ། །སྐབས་འདིར་ཀླུའི་ནད་གདོན་ཞི་བའི་ཆེད་ཡིན་ན། གོང་གི་བསྟོད་པའི་རྗེས་སུ། ཀླུ་རྒྱལ་
འཁོར་དང་བཅས་པ་ཡིས། །མཆོད་སྦྱིན་བཟང་པོ་འདི་བཞེས་ལ། །རྣལ་འབྱོར་
བདག་ཅག་འཁོར་བཅས་རྣམས། །རྒྱུ་སྦྱོར་ཡོན་བདག ཀླུ་ཡི་ནད་དང་གནོད་
པ་ལས། །མྱུར་བ་ཉིད་དུ་གྲོལ་ནས་ཀྱང་། །ཞི་དང་བཀྲ་ཤིས་བདེ་ལེགས་མཛོད།།
ཅེས་སྦྱར་ལ། རང་དང་ཀླུ་རྣམས་ཀྱི་སྟེང་གི་ནམ་མཁར་དེ་བཞིན་གཤེགས་པ་ཀླུའི་

དབང་ཕྱུག་རྒྱལ་པོ་སོགས་ཕྱོགས་བཅུའི་སངས་རྒྱས་ཐམས་ཅད་དང་། བྱང་ཆུབ་
སེམས་དཔའ་སྤྱན་རས་གཟིགས་དབང་ཕྱུག་སེང་གེ་སྒྲ་དང་། འཇམ་དཔལ་
མཆོག་སྦྱིན་རྡོ་རྗེ་དང་། ས་ཡི་སྙིང་པོ་དང་། རི་ཡི་སྙིང་པོ་དང་། ཕྱག་ན་རྡོ་རྗེ་སོགས་
བྱང་ཆུབ་སེམས་དཔའི་ཚོགས་རྣམས་དཔང་པོའི་ཚུལ་དུ་དམིགས་ལ་དེ་རྣམས་
ཀྱི་མཚན་ནས་བརྗོད་ཅིང་ཕྱག་འཚལ་བས་སངས་རྒྱས་བྱང་སེམས་དེ་དག་གི་
སྐུ་ཡི་འོད་ཟེར་དམིགས་བྱ་དང་ཀླུ་རྣམས་ལ་ཕོག་པས་ཚེ་རབས་ཐོག་མ་མེད་པ་
ནས་ད་ལྟ་ཡན་ཆད་དུ་འཁོན་འགྲས་འཁྲུགས་པ་ཅི་བྱུང་བ་ཐམས་ཅད་སོར་ཆུད་དེ་
ཀླུ་ཐམས་ཅད་བདེ་བའི་དཔལ་ཚད་མེད་པ་དང་ལྡན་པར་བསམ་ལ། ཀླུའི་དཔང་སྐོང་སོགས་
བཤགས་པའི་རིགས་དང་ཀླུ་བདེ་བ་སྦྱིན་པའི་གཟུངས་སོགས་ཅི་ནུས་བཟླས་པས་ཀླུ་དང་འགྲས་ནས་གནོད་ཚབས་
ཇི་ལྟར་ཆེ་ཡང་སོར་ཆུད་ཅིང་ཞི་བ་དང་བདེ་ལེགས་སུ་འགྱུར་ཏེ་མཐར་ཀླུ་གཤེགས་གསོལ་བྱའོ། །སྐབས་འདིར་ཀླུའི་
བྱེད་དང་གདོན་ཁྲོལ་བྱེད་པར་འདོད་ན། གོང་ལྟར་མཆོད་ཅིང་བསྟོད་པའི་རྗེས་སུ། ཀླུ་རྒྱལ་འཁོར་
དང་བཅས་པ་ཡིས། །མཆོད་སྦྱིན་བཟང་པོ་འདི་བཞེས་ལ། །རྒྱུ་སྦྱོར་ཡོན་གྱི་
བདག་པོ་འདི། །བཟུང་བ་ཐོངས་ལ་བཅིངས་པ་ཁྲོལ། །བསྡམས་པ་ཀློད་ལ་མནན་
པ་ཁྱོགས། །བྱེད་དང་གདོན་ལས་གྲོལ་བར་གྱིས། །ཀླུ་ཡི་ནད་རྣམས་མེད་པར་
མཛོད།།ཕྱིས་ཀྱང་མི་བྱེད་དམ་ཆོས་ལ། །སོ་སོའི་གནས་སུ་འགྲོ་བར་གྱིས། །འདི་
ནི་རྡོ་རྗེ་འཆང་གི་བཀའ། །འདི་ལས་འདས་ན་ཀླུ་རྒྱལ་རྣམས། །སྙིང་འཚིག་མགོ་
བོ་འགས་འགྱུར་ཏེ། །ལུས་ལ་བསྐལ་པའི་མེ་འབར་ནས། །སྡུག་བསྔལ་འགྱུར་
ན་མི་ལེགས་པས། །དམ་ལས་འདའ་བར་མ་བྱེད་ཅིག །ནཱ་ག་རཱ་ཛ་ས་མ་ཡ་ཨབྷི་
ཥིཉྩ་བཛྲ་ཙན་མ་ཧཱ་རོ་ཥ་ཎ་བཛྲ་པཱ་ཎི་ཧཱུྃ་ཕཊ༔ ཀླུ་རྣམས་དམ་ཚིག་སྒྲུབ་པ་པོས།།

དེ་བཞིན་བྱས་ན་ཀླུ་ནད་རྣམས། །སྐད་ཅིག་ཉིད་ལ་འབྱང་འགྱུར་ཏེ། །སྒྲུབ་པོ་བདེ་
བར་འགྱུར་བ་ཡིན། །དེ་བས་འདི་ལ་བརྩོན་པར་གྱིས། །ཞེས་ཕྱག་ན་རྡོ་རྗེ་གསང་བ་
མངོན་པར་བསྟན་པའི་རྒྱུད་ཀྱི་རྒྱལ་པོ་ལས་གསུང་བའི་དོན་ནོ། །དེ་ནས་ཀླུ་རྣམས་ཀྱི་གཟུགས་དང་སྦྲེལ་བའི་
སྐུད་པ་སྔོ་དམར་གྱིས་བསྒྲུབ་བྱའི་ལུས་དང་སྲིན་ལག་ལ་བཅིངས་ཏེ་བཞག རྨ་བྱའི་སྒྲོ་ཆུན་དང་སྨུག་ཤད་ལྷུག་
མའི་ཕོན་པོ་དང་བཅས་པའི་བྱབས་རྫ་ས་དང་། བཅུད་ལྡན་གྱི་བུམ་པར་ལྷ་བསྐྱེད་བཟླས་བྱས་པ་ཡང་བཤམས།
རང་ཉིད་ལྷའི་ང་རྒྱལ་དང་ལྡན་པས་སྐུ་ལས་ཡེ་ཤེས་ཀྱི་འོད་ཟེར་འཕྲོས་པས་
གདུག་པ་ཀླུའི་གདོན་དང་བྱད་མ་ལུས་པ་དཀྲོལ་བར་བསམ་ལ། རྩ་སྔགས་ལ། ཧཱུཾ་ནཱ་
གི་རཱ་ཛ་ས་མ་ཡ་ཛ་ཛ༔ ཤིག་ཤིག་ཁྲོལ་ཁྲོལ་ཆོད་ཆོད་བྱད་ཁྲོལ༔ ཞེས་བརྒྱ་རྩ་ལ་
སོགས་པ་ཅི་ནུས་པར་བཟླས་ལ། དེ་ནས་བདག་མདུན་ལྷའི་འོད་ཟེར་ཡེ་ཤེས་ཀྱི་བདུད་
རྩིས་ནད་གདོན་སྡིག་སྒྲིབ་ཐམས་ཅད་བཀྲུས་པར་བསམ་ནས་བུམ་པའི་ཆུས་ཁྲུ་
བྱ་ཞིང་རྣམ་འཇོམས་སོགས་སྔགས་བཟླའོ། །དེ་ནས་བྱབས་རྫས་རྨ་བྱའི་སྒྲོ་ཆུན་སོགས་ཀྱིས་བྱབས་པས་ཀླུ་ཡི་
དུག་དང་གདོན་ཐམས་ཅད་ནག་ཉིལ་གྱིས་བསྡུས་ཏེ་བ་སྤུའི་བུ་ག་དང་ལུས་ཀྱི་སྒོ་རྣམས་ནས་ཐོན་པར་བསམ།
གླུད་བྱེད་ན་དེ་ལ་བསྟིམ། ཡི་དམ་གང་ཡིན་གྱི་རྩ་སྔགས་དང་། ཧྲིན་སེངྒེ་སྒྲའི་གཟུངས་ལས་གསུངས་སོ།།
ག་ལེ་ལེ། ནཱ་ག་དུ་པ་ལེ་ལེ། ནཱ་ག་ཕུ་ཏ་ཕུ་ཏ། ཧ་ལེ་ཧ་ལེ། ཧཱ་ལ་ཧཱ་ལ། སྤུ་ཊ་སྤུ་
ཊ༑ནཱ་ག་ཁྲོལ་ཁྲོལ་ཤིག་ཤིག་སྭཱ་ཧཱ། ཀླུ་དང་ལོག་འདྲེན་ཐམས་ཅད་ཀྱི་ཡིད་ཀྱི་
དུག་དང་། མཐོང་བའི་དུག་དང་། བཅིངས་པའི་དུག་དང་། ཁ་རླངས་ཀྱི་དུག་
དང་༑ རེག་པའི་དུག་དང་། དུག་ཐམས་ཅད་ཕྱིར་ཕུད་ཅིག་སྭཱ་ཧཱ། དུག་འདིར་
མ་འདུག་ཅིག སྦྱིན་པར་བྱེད་པའི་གན་དུ་སོངས་ཤིག འཛིན་པའི་གན་དུ་སོངས་
ཤིག མེའི་ནང་དུ་སོངས་ཤིག ཆུའི་ནང་དུ་སོངས་ཤིག ཞི་བར་གྱུར་ཅིག་སྭཱ་ཧཱ།
ཞེས་བརྒྱ་རྩ་ལ་སོགས་པ་བཟླས་ལ་བྱབས། དེ་ནས་ལྷའི་ང་རྒྱལ་གྱི་རལ་གྲི་ཐོགས་ཏེ། རྩ་སྔགས་དང་།

ནཱ་ག་རཱ་ཛ་བྱད་ཆོད་ཁྲོལ༔ ཅེས་བྱས་ལ་ཚོན་སྐུད་རྣམས་དུམ་བུར་བཅད་དེ། ཀླུ་གཟུགས་རྣམས་ཀྱི་
རྩར་བཞག་ལ་གཤེགས་གསོལ་བྱ་བའམ། གླུད་བྱེད་ན་དེའི་རྩར་བཞག་ལ་གླུད་བྱིན་གྱིས་བརླབས་ཤིང་སམྦྷ་
ར་དང་མཚན་བཞིའི་གླུད་བདག་རྣམས་ལ་བསྔོ་ཞིང་ཁྱེར་ཅིག་སོགས་ཚིགས་བཅད་བརྗོད། དེ་ནས་ཀླུ་གཟུགས་
དང་གླུད་རྣམས་ལྷན་ཅིག་གནོད་པའི་ཕྱོགས་སུ་གཤེགས་པར་བྱའོ། །ཡང་ན་བྱད་ཐག་ཚོན་སྐུད་དུམ་བུ་དེ་
རྣམས་སེང་ལྡེང་དང་རྒྱ་ཤུག་གི་མེ་སྦར་བའི་དབུས་སུ་བསྲེགས་ནས། ཡེ་ཤེས་ཀྱི་མེས་བསྲེགས་པར་བསམ་ལ།
རྩ་སྔགས་དང་། ཀླུའི་གདོན་དང་དུག་དང་བྱད་ཐམས་ཅད་ཨགི་ཡེ་ཛྭ་ལ་རཾ། ཞེས་བྱས་
ལ་མི་དམིགས་པར་བསམ། ཀླུ་གཟུགས་རྣམས་ཀླུ་གནས་སར་གཤེགས་པས་ཀླུའི་གདོན་ལས་གྲོལ་བར་
འགྱུར་རོ། །འདི་ནི་ཤིན་ཏུ་གལ་ཆེ་སྟེ་དུས་སྙིགས་མར་ཀླུ་དང་འགྲས་ནས་དེས་གནོད་པ་མང་བ་དང་། གཞན་
གྱིས་གཏད་མནན་བྱས་པའམ། རང་དང་སྔོན་ལས་དང་འཕྲལ་རྐྱེན་གྱིས་ཀླུ་དང་འགྲས་ནས་ཀླུས་གནོད་པ་བྱུང་
ན་ནད་དེ་དག་ཡུན་རིང་པོར་ཡང་ཐབས་གཞན་གྱིས་འཚོ་དཀའ་བ་ལ། ཚུལ་འདིས་བདེ་རླག་ཏུ་ཞི་ཞིང་གསོ་
ནུས་པའི་ཕྱིར་རོ། །དེ་ཡང་རྡོ་རྗེ་ས་འོག་གི་རྒྱུད་ལས། ཀླུ་དང་གནོད་སྦྱིན་ས་བདག་གི་ནད་མཛེ་སོགས་གསོ་
བར་ཞུས་པའི་ལན་དུ་བཀའ་སྩལ་བ། མདོ་སྡེས་ནི་ལས་ཀྱི་རྣམ་པར་སྨིན་པ་མི་བཟློག་ལ་སྔགས་ཀྱིས་བཟློག་
པས་ཁྱད་པར་དུ་འཕགས་སོ། །དེ་ལ་ཀླུ་ཞེས་པ་ཉོན་མོངས་པ་གཏི་མུག་ཤས་ཆེ་བས་ཆགས་པ་དང་ཞེ་སྡང་ཡང་
ཆེ་སྟེ། གཏི་མུག་གི་དབང་གིས་གཉིད་ཆེ་བ་དང༌། ཞེ་སྡང་གི་དབང་གིས་སྐྱེ་བ་བདུན་དུ་མི་གཏོང་བ་དང་།
ཆགས་པའི་དབང་གིས་ཆགས་པ་ལ་གནས་པའི་ལུས་ལ་ཞུགས་ནས་མི་གཏོང་བའོ། །ཀླུ་གདོལ་པ་ཅན་གྱིས་
མཐོང་བ་ཙམ་གྱིས་ནད་བསྐྱེད་དོ། །རིགས་གསུམ་ནི་རེག་པ་ཙམ་གྱིས་ནད་བསྐྱེད་དོ། །ཀླུ་ཕྲན་རྣམས་ནི་སྟེང་
སྒོ་གསུམ་ནས་ཞུགས་ནས་ལུས་ཀྱི་བཅུད་ཟ་བར་བྱེད་དོ། །ཞེས་གསུངས་ཤིང་དེ་ལྟ་བུའི་ནད་གསོ་བའི་ཐབས་
འདི་ནི་གསང་སྔགས་ཀྱི་རྒྱུད་དང་གུ་རུ་པདྨའི་མན་ངག་ཡང་དག་པའོ། །དེ་ལྟར་ཀླུ་མཆོད་པའི་ཆོ་ག་ཡན་ལག་
དང་བཅས་པ་འདི་ནི་རབ་ཚེས་ས་ཕག་ཟླ་བ་དགུ་པའི་ཚེས་གཉིས་ལ་མི་ཕམ་འཇམ་དཔལ་དགྱེས་པའི་རྡོ་རྗེས་
སྤེལ་བ་དགེ་ལེགས་འཕེལ། འདི་ཡི་དམ་གང་ལའང་སྦྱར་དུ་རུང་ཡང་གཙོ་བོ་རྟ་མགྲིན་ནམ། ཕྱག་རྡོར་རམ།
སེང་གེ་སྒྲའམ། འཇམ་དཔལ་མཆོག་སྦྱིན་རྡོ་རྗེ་ལ་བརྟེན་ན་ལེགས་སོ། །བཀྲ་ཤིས། ཀླུའི་ཕྱི་ནོར་བརྒྱད་ནི།
དཀར་གསུམ་མངར་གསུམ། པུ་ཤེལ་ཙེ། རྒྱ་མཚོའི་ལྷུ་བ་བཅས་སོ། །ནང་ནོར་བརྒྱད་ནི། རིན་ཆེན་སྣ་ལྔ།
འབྲུ་གསུམ། མཆོག་ནོར་བརྒྱད་ནི། ཞོ་ཤ་གསུམ། ཆུ་སྲིན་སྡེར་མོ། ཤིང་མངར། མངར་གསུམ་ཡིན་ཞེས་
འདུག་ཡིག་རྙིང་ནའོ། །

ཀླུའི་བདག་པོ་དེ་ལ་བདེ་བ་ཐམས་ཅད་སྦྱིན་པ་ཞེས་བྱ་བའི་གཟུངས་དེ་གང་ཞེ་ན། ཏདྱ་ཐཱ། དྷ་ར་ཎི་དྷ་ར་
ཎཱི། ཨུཏྟ་ར་ཎི། སཾ་པྲ་ཏིཊྛིཏེ། བི་ཛ་ཡ་བ། སཏྱ་པྲ་ཏི་ཛྙཱ་ས་ར་ཧ། ཛྷཱ་ན་བ་ཏི།
ཨུད་དེ་བཱ་ད་ནི། བི་ནཱ་མ་ནི། ཨ་བྷི་ཥ་ཙ་ནི། ཨ་བྷི་བྷུ་ཧཱ་ར། ཤུ་བྷ་བ་ཏི། ཨ་ཛི་
མ་ཏི། ཨེ་ཧི་ཀུ་མ་བ་ལ་ནི། བ་ཧ་ཧཱ་ར་ཀླུ་ཤ་ན། དྷུ་ན་པཱ་པཾ། ཤོ་དྷ་ཡ་མརྒ་ཎ།
ནི་ར་ཏི་ཀ དྷརྨ་ཏ་ཤུདྡྷ། ལོ་ཀ་བི་ཏི་མིར་ར་ཙས། དུཉཁ་ཤ་མ་ན་སརྦ་བུདྡྷ། ཨ་
བ་ལོ་ཀ་ན་ཨ་དྷིཊྛིཏེ། པྲཛྙཱ་ཛྙཱ་ན་བི་སྭཱ་ཧཱ། ཀླུའི་བདག་པོ་གཟུངས་ཀྱི་ཚིག་དོན་ཐམས་ཅད་
སྒྲུབ་པར་བྱེད་པ་ཆོས་ཀྱི་སྐུ་ལ་འཇུག་པ་སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ། བདེ་བ་ཐམས་ཅད་
སྦྱིན་པ་འདི་དག་གཟུངས་བར་བྱ་བརྗོད་པར་བྱའོ།།
ལྷ་ཀླུ་གཉན་གསུམ་བཤགས་པ་ནི། ཀྱི། བདག་ཅག་རྒྱུ་སྦྱོར་ཡོན་བདག་གིས། །གར་འགྲོ་
གར་འདུག་གནས་པའི་ཚོགས། །ཡུལ་ཕྱོགས་འདི་ལ་རྟེན་པའི་གནས། །ལྷ་ཀླུ་
གཉན་གསུམ་ཁྱོད་རྣམས་ལ། །ཕ་མ་སྔ་རབ་འདས་པ་དང་། །བུ་ཚ་ཕྱི་རབས་ཡན་
ཆོད་དུ། །ས་གཉན་བརྐོས་དང་རྡོ་གཉན་བསླང་། །ཆུ་གཉན་དཀྲུགས་དང་ཤིང་
གཉན་བཅད། །མ་རིག་མ་ཤེས་ཅི་བགྱིས་པ། །མཐོལ་ལོ་བཤགས་སོ་དག་གྱུར་
ཅིག ཅེས་རིག་འཛིན་ཉི་མ་གྲགས་པའི་བསང་མཆོད་ནས་ཁོལ་དུ་ཕྱུངས་བ་འདི་ནི་དྲིན་ཆེན་རཱ་ག་ཨ་གསེས་
མཛད་པའོ། ། །
༈ བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་ནུར་གྱུར་
པ་དང་། སྤྱན་རས་གཟིགས་དང་དབང་ཕྱུག་དང་། ཕྱག་ན་རྡོ་རྗེ་དང་། བྱམས་
པ་དང་། ནམ་མཁའི་སྙིང་པོ་དང་། ས་ཡི་སྙིང་པོ་དང་། སྒྲིབ་པ་ཐམས་ཅད་རྣམ་
པར་སེལ་བ་དང་། ཀུན་ཏུ་བཟང་པོ་རྣམས་ལ་ཕྱག་འཚལ་ལོ། །མཆོད་དོ་
སྐྱབས་སུ་མཆིའོ།། །

༄༅། །གེ་སར་སྐྱེས་བུ་ཆེན་པོའི་བདག་བསྐྱེད་
བསྙེན་བཟླས་བྱ་ཚུལ།
༄༅། །བདག་བསྐྱེད་བསྙེན་བཟླས་བྱ་བར་འདོད་ན། འདོད་གསོལ་གྱི་རྗེས་སུ། སྐྱེས་བུ་ཆེན་པོ་ཁྱེད་
ཀྱི་སྐུ་གསུང་ཐུགས་ཀྱི་ཡོན་ཏན་མཐའ་དག་བདག་གི་རྒྱུད་ལ་འཕོས་ནས། བསྟན་
པ་དང་སེམས་ཅན་གྱི་དོན་རྒྱ་ཆེན་པོ་འགྲུབ་པར་བྱིན་གྱིས་བརླབ་པར་མཛད་དུ་
གསོལ༑ ཞེས་བརྗོད་ཅིང་མོས་གུས་དུང་དུང་བ་བྱས་ནས། སྐྱེས་བུ་ཆེན་པོའི་སྐུའི་གནས་གསུམ་
ལས་འོད་ཟེར་དཀར་དམར་མཐིང་གསུམ་བྱུང་བ་རང་གི་གནས་གསུམ་དུ་ཐིམ་
པས་སྐུ་གསུང་ཐུགས་ཀྱི་དབང་དང་བྱིན་རླབས་དངོས་གྲུབ་མ་ལུས་པ་ཐོབ་
པར་གྱུར། སླར་ཡང་མདུན་བསྐྱེད་ཀྱི་ལྟེ་བ་ནས་འོད་ཟེར་དམར་པོ་བདེ་བ་ཆེན་
པོའི་རང་བཞིན་གློག་དམར་འཁྱུགས་པ་ལྟར་འཕྲོས། རང་ལ་ཕོག་པས་ཟག་ཕུང་
སྙིགས་མའི་སྒོ་གསུམ་འཇའ་ཡལ་བ་ལྟར་འོད་གསལ་ངང་དུ་ཐིམ་པར་གྱུར། དེ་
ནས་སྐད་ཅིག་གིས་ཆུ་ལས་ཉ་འཕར་བའི་ཚུལ་དུ་བདག་སེང་ཆེན་རྒྱལ་པོའི་སྐུར་
གསལ་བའི་གནས་གསུམ་ཨོཾ་ཨཱཿཧཱུྃ་གིས་མཚན་པ་ལས་འོད་འཕྲོས་བསྒོམས་པ་
དང་འདྲ་བའི་ཡེ་ཤེས་པ་སྤྱན་དྲངས་ནས་དམ་ཚིག་པ་དང་དབྱེར་མེད་དུ་གྱུར། རང་
གི་སྙིང་ནོར་བུ་དམར་པོ་འོད་འབར་བའི་དབུས་སུ་ཟླ་བའི་དཀྱིལ་འཁོར་ཉ་གང་
བའི་སྟེང་དུ། ཐུགས་སྲོག་ཧཱུྃ་ཡིག་དཀར་པོའི་མཐར་སྔགས་ཀྱི་ཕྲེང་བས་བསྐོར་
བ་ལས་འོད་འཕྲོས་འཕགས་པ་མཆོད་སེམས་ཅན་གྱི་སྒྲིབ་པ་སྦྱངས། སྣང་གྲགས་

རིག་པ་ཐམས་ཅད་ལྷ་སྔགས་ཆོས་ཉིད་ཀྱི་ངང་དུ་འབྱམས་སུ་ཀླས། དེ་དག་ལས་
སྐུ་དང་སྔགས་ཕྲེང་ཕྱག་མཚན་འོད་ཟེར་གྱི་ཚོགས་དཔག་ཏུ་མེད་པ་བྱུང་ནས་རང་
ལ་ཐིམ་པས་མཆོག་ཐུན་མོང་གི་དངོས་གྲུབ་མ་ལུས་པ་ཐོབ་པར་གྱུར། །ཨོ་གུ་རུ་
མ་ཎི་རཱ་ཛ་སིདྡྷི་ཧཱུྃ། ཞེས་ཅི་འགྲུབ་བཟླས་མཐར་མཆོད་ཅིང་བསྟོད་ལ་མདུན་བསྐྱེད་རྟེན་ལ་གཞུག། ཧཱུྃ་ཧཱུྃ། ཧཱུྃ་
ཞེས་བརྗོད་པས་སྣོད་བཅུད་ཐམས་ཅད་འོད་དུ་ཞུ་ནས་རང་ལ་ཐིམ། རང་ཡང་མི་
དམིགས་པ་འོད་གསལ་བདེ་བ་ཆེན་པོའི་ཀློང་དུ་ཐིམ་པར་གྱུར། སླར་ཡང་རང་
ཉིད་སྐྱེས་བུ་ཆེན་པོའི་སྐུ་སྒྱུ་མ་ལྟ་བུ་ལམ་གྱིས་གསལ་བར་གྱུར། དགེ་བ་འདི་ཡིས་
སྐྱེ་བོ་ཀུན། །བསོད་ནམས་ཡེ་ཤེས་ཚོགས་རྫོགས་ནས། །བསོད་ནམས་ཡེ་ཤེས་
ལས་བྱུང་བའི། །དམ་པ་སྐུ་གཉིས་ཐོབ་པར་ཤོག ཧོ། རྩ་བརྒྱུད་བླ་མའི་བྱིན་རླབས་
སྙིང་ལ་ཞུགས། །ཡི་དམ་ལྷ་ཡིས་རྗེས་བཟུང་དངོས་གྲུབ་ཐོབ། །མཁའ་འགྲོ་དམ་
ཅན་ལུས་དང་གྲིབ་བཞིན་འགྲོགས། །གང་བསམ་ལྷུན་གྱིས་གྲུབ་པའི་བཀྲ་ཤིས་
ཤོག ། ཅེས་བརྗོད། ཨ་བྷུ་པས་སྤེལ། མངྒ་ལཾ།

ཨོྃ༔ འཛམ་གླིང་སྐྱེ་བུ་དོན་འགྲུབ་ཀྱི་རྒྱུན་བསང་
བསྟན་དགྲ་ཚར་གཅོད་
བཞུགས་སོ༔
པདྨ་ཁྲག་འཐུང་སྐུ་ལ་འདུད༔ ཐོད་ཕྲེང་ལས་མཁན་སེང་ཆེན་རྗེ༔ སྐྱེ་མཆོག་ནོར་བུ་དགྲ་འདུལ་གྱི༔ རྒྱུན་བསང་
བསྟན་དགྲ་ཚར་གཅོད་ནི༔ ཤིང་སྣ་བསང་རྩི་མེར་བསྲེགས་ཤིང༔ རྒྱུན་ལྡན་ཆབ་ཀྱིས་བྲན་བྱས་ལ༔ རཾ་ཡཾ་ཁཾ༔
བསང་གིས་མ་དག་ཉེས་པའི་སྐྱོན་ཀུན་བསྲེག་གཏོར་བཀྲུས་ལ་ནུས་ལྡན་ཀྱི་དུད་
པས་འདོད་ཡོན་ལྔ་ཡི་འོད་ཟེར་འཕྲོ་བར་གྱུར༔ ཨོཾ་ཨཱཧཱུྃ་ཧ་ཧོ་ཧི༔ ཀྱེ༔ རྔ་
ཡབ་གླིང་ན་པདྨ་ཐོད་ཕྲེང་གི། སྤྲུལ་བསྒྱུར་སྔ་འགྱུར་བསྟན་པའི་སྲོག་འཛིན་རྗེ༔
འཛམ་གླིང་དབང་བསྒྱུར་གེ་སར་སྐྱེས་བུ་མཆོག༔ མཐུ་ལྡན་དྲེགས་པའི་གཙུག་
ན་ལྷང་ངེ་བ༔ བཙུན་མོ་བཞི་དང་སྲས་བློན་སུམ་ཅུ་གཉིསཿ བཀའ་འཁོར་སྣང་
སྲིད་དྲེགས་པའི་ཚོགས་དང་བཅས༔ ཐུགས་རྗེ་གློག་ལྟར་མྱུར་བར་གཤེགས་སུ་
གསོལ༔ དུང་དུང་ལྷང་ལྷང་ས་མ་ཡ་ཛ༔ ཁྱེད་ཐུགས་དགྱེས་པ་བསྐྱེད་ཕྱིར་གུས་
ཕྱག་འཚལ༔ གཙང་ཕྱེ་དཀར་གསུམ་མངར་གསུམ་འབྲུ་སྨན་སྤོས༔ རྩི་བཅུད་འབྲུ་
བཅུད་སྦྱར་བའི་ཞལ་ཟས་དང་ཤིང་སྣ་བསྲེགས་པའི་དུད་སྤྲིན་ནམ་མཁའ་གང་
མི་གཙང་གྲིབ་མཁོན་མནོལ་བརྩོག་སྨུག་འཐིབས་ཀུན༔ སྦྱོང་བྱེད་ནུས་ལྡན་དྲི་
ཞིམ་བསང་དུད་འཁྲིགསཿ འོད་ཟེར་ལྔ་ལྡན་གཟུགས་སྒྲ་དྲི་རོ་རེག༔ བདུད་རྩི་
སྨན་དང་འདོད་དགུའི་ལོངས་སྤྱོད་གཏེརཿ དགོས་འདོད་ཀུན་འབྱུང་མཆོད་པའི་
བྱེ་བྲག་གིས༔ བཀའ་བརྒྱུད་བླ་མ་ཡི་དམ་མཁའ་འགྲོ་བསང་༔ རྩ་གསུམ་ཀུན་

འདུས་མཐུ་ལྡན་དྲེགས་པའི་རྗེ༔ གེ་སར་སྐྱེ་མཆོག་ནོར་བུ་དགྲ་འདུལ་བསང་༔
མཁའ་འགྲོའི་གསང་གོས་དགྲ་བླའི་བེར་སྨུག་བསང་༔ མགུལ་གའུ་བྱིན་རླབ་རྨོག་
དཀར་རྒྱལ་བའི་དོན་གྲུབ་བསང་༔ རྡོ་རྗེའི་གོ་ཁྲབ་སིལ་མ་ཐོགས་རྒྱུག་བསང་༔ སྐུ་
ཆིངསགྲུབ་པའི་རྒྱ་མཚོའི་ཚེ་མདུད་བསང་༔ འཇའ་རིས་སོགས་ལྷམ་སྡེ་བརྒྱད་ཟིལ་
གནོན་བསང་༔ དགྲ་བླའི་བླ་རྟེན་མདའ་མོ་སུམ་ཅུ་བསང་༔ དགྲ་སྲོག་གཙོ་པའི་
ལེབ་ཆེན་སུམ་ཅུ་བསང་༔ ཤ་ཟན་ཁྲག་འཐུང་ལྕགས་མདའ་སུམ་ཅུ་བསང་༔ མི་
སྐད་གོ་བའི་ལྷ་མདའ་བདུན་པོ་བསང་༔ སྟག་དོང་འཁྱིལ་བ་དགྲ་བླའི་རྫོགས་ཆེན་
བསང་༔ གཟིགས་ཤུབས་འབར་བ་ཝེར་མའི་བླ་གནས་བསང་༔ ར་རྒོད་འཁྱིལ་
བ་གཟའ་བདུད་རང་འཁོར་བསང་༔ མ་མོའི་བླ་མཚོན་རྡོ་རྗེའི་བྲག་ཆོད་བསང་༔
བརྩེ་གྲོགས་བླ་རྡོ་ཤེལ་གྱི་གྲི་ཆུང་བསང་༔ ལྷ་ཡི་བླ་མཚོན་གནམ་ལྕགས་ཐོག་མདའ་
བསང་༔ གཉན་གྱི་བླ་མདུང་ཁམས་གསུམ་དགྲ་འདུལ་བསང་༔ ཀླུ་ཡི་བླ་ཞགས་
སྦལ་སྦྲུལ་འདོམ་དགུ་བསང་༔ དམ་ཅན་བླ་རྡོ་གླད་ཁྲག་དཀྲུགས་བྱེད་བསང་སྣ་
སྐུ་ལ་འཁོར་བའི་དགྲ་བླ་ཝེར་མ་བསང་༔ གསེར་སྒ་ཨ་འཇོག་ཡོབ་ཆེན་བལ་
སྟན་དང་༔ གཡུ་སྲབ་བློ་ལེན་གོང་རྨེད་ལྕགས་ཚན་བསང་༔ རྫུ་འཕྲུལ་ཤུགས་
ལྡན་འདོ་བ་རྟ་ལྷ་བསང་༔ རྐྱང་རྒོད་ཕེར་བ་ཝེར་མའི་དམག་ཚོགས་བསང་༔
ཁྱུང་འབྲུག་སྟག་སེང་ཁྲ་གླག་སྤྱང་གསུམ་བསང་༔ ལྷ་གཉན་ཀླུ་དང་སྡེ་བརྒྱད་
དམག་ཚོགས་བསང་༔ དགྱེས་སྡེ་ལྷ་གཉན་གནོད་སྦྱིན་ཀླུ་མོ་བསང་༔ སྲས་
མཆོག་གཟི་འོད་དུང་སྐྱོང་མཆེད་གཉིས་བསང་༔ བཀའ་བློན་དཔའ་ཐུལ་གྲུབ་ཆེན་

སུམ་ཅུ་བསང་༔ འཛམ་གླིང་བཀའ་འཁོར་དྲེགས་པའི་དམག་ཚོགས་བསང་༔ ཕོ་
ལྷ་མོ་ལྷ་དགྲ་ལྷ་སྲོག་ལྷ་བསང༔ ཞིང་ལྷ་ཝེར་མ་དགྲ་འདུལ་ཚོགས་བཅས་བསང་
དྲི་ཞིམ་ནུས་ལྡན་བསང་གི་དུད་པ་ཡིས༔ བྱིང་རྨུག་འཐིབས་དང་མི་གཙང་དག་
གྱུར་ཅིག༔ འོད་ཟེར་འདོད་དགུའི་ལོངས་སྤྱོད་ཆར་འབེབ་པའི༔ དགྲ་ལྷ་འཁོར་
བཅས་དགྱེས་པ་བསྐྱེད་གྱུར་ཅིག༔ སྐུ་གསུང་ཐུགས་ཡོན་ཕྲིན་ལས་བྱིན་མཐུ་རྒྱས༔
བག་དྲོད་ཉམས་དགའ་བཀྲག་མདངས་གཟི་བྱིན་བསྐྱེད༔ ཚེ་བསོད་དཔལ་འབྱོར་
མཐུ་སྟོབས་ནུས་པ་སྤེལ༔ སྲ་བའི་གོས་གྱོན་རྣོ་བའི་མཚོན་རྩེ་ཕྱུངསཿ མགྱོགས་
པའི་རྟ་ཞོན་དཔའ་བའི་ངར་བསྐྱེད་ལ༔ བསམ་ངན་སྦྱོར་རྩུབ་དོ་བདོ་ཕོ་བཙུགས་
པའི༔ དགྲ་སྲོག་ཆོད་ལ་དགྲ་སྙིང་དྲོན་མོ་ལོངས༔ དགྲ་ཤ་ཟས་ཟོས་དགྲ་ཁྲག་སྐོམ་
དུ་འཐུང་༔ བདུན་རྒྱུད་འཁོར་དང་སྡེ་རེས་ཕོང་དུ་ཆུག༔ དགྲ་ནོར་ལོངས་སྤྱོད་
ཚེ་བསོད་གནང་དུ་ལོངས༔ དགྲ་ཕམ་བདག་རྒྱལ་ཕ་རོལ་བྲན་དུ་བཀོལ ཀུན་
གྱི་གཙུག་ན་གཟི་བརྗིད་ལྷང་ངེ་བ༔ ཁམས་གསུམ་དབང་བསྡུས་སྲིད་གསུམ་ཟིལ་
གནོན་དཔལ༔ ཕྱོགས་ལས་རྣམ་རྒྱལ་བཀྲ་ཤིས་བདེ་ལེགས་སྩོལཿ ཀི་བསྭོ་ཆའོ་
ལྷ་རྒྱལ་གཡང་ཁུག་ཅིག
ཨཾ༔ གེ་སར་གསེར་སྐྱེམས་ནི། རཾ་ཡཾ་ཁཾ༔ གསེར་སྐྱེམས་ངོ་བོ་ཡེ་ཤེས་ཀྱི་བདུད་རྩི་ལ་
རྣམ་པ་རོ་བརྒྱ་ནུས་པ་སྟོང་དང་ལྡན་པར་གྱུར༔ ཨོཾ་ཨཱཧཱུྃ༔ འབྲུ་གསུམ་རྩི་བཅུད་
རྒྱ་ཇ་ངད་ལྡན་འདི༔ ཏིང་འཛིན་སྔགས་དང་ཕྱགས་བརྒྱ་བྱིན་བརླབས་པས༔ ཟག་

མེད་ཡེ་ཤེས་བདུད་རྩིའི་དངོས་གྲུབ་གཏེར༔ རོ་མཆོག་བརྒྱ་ལྡན་སྐུ་གསུང་ཐུགས་
བདེ་བའི༔ ནུས་བཅུད་ཕུན་སུམ་འཚོགས་པའི་གཏེར་ཆེན་འདིས༔ གེ་སར་སྐྱེ་
མཆོག་ནོར་བུ་དགྲ་འདུལ་མཆོད༔ གོ་མཚོན་སྐུ་ཆས་དགྲ་ལྷ་ཝེར་མ་མཆོད༔ རྫུ་
འཕྲུལ་རླུང་ཤོག་རྐྱང་རྒོད་ཕུར་མ་མཆོད༔ ལྷ་གཉན་ཀླུ་ཡི་དམག་ཚོགས་འཁོར་
བཅས་མཆོད༔ བཙུན་མོ་སྲས་དང་བཀའ་འཁོར་གྲུབ་ཆེན་མཆོད༔ དྲེགས་པ་སྡེ་
བརྒྱད་ལས་མཁན་དམགས་ཚོགས་མཆོད༔ དགྱེས་པར་བཞེས་ལ་ཐུགས་དམ་
གཉན་པོ་བསྐང་༔ བཀྲག་མདངས་གཟི་བྱིན་བསྐྱེད་ལ་སྟོབས་རྩལ་ཕྱུང་༔ ཕྲིན་
ལས་རྣམ་བཞི་ལྷུན་གྱིས་གྲུབ་པ་དང་༔ བདག་ལ་སྡང་བར་བྱེད་པའི་དགྲ་དཔུང་
ཆོམས༔ དམིགས་པའི་ཡུལ་གྱུར་ལས་ངན་སྡིག་པོ་ཆེ སྲོག་ཆོད་དབུགས་ཕྲོག་ཚེ་
བསོད་དཔའ་རྟགས་ལོངསཿ གནོད་བྱེད་བགེགས་དཔུང་ཐལ་བའི་རྡུལ་དུ་རློགས
ལྷ་ཀླུ་མི་ཡི་གཙུག་གི་རྒྱན་གཅིག་པུ༔ གཞན་སྡེ་ཕམ་ཞིང་རང་ཉིད་རྒྱལ་བ་
ཡིས༔ ཕྲིན་ལས་ཐོག་མེད་མྱུར་དུ་འགྲུབ་པར་མཛོད༔ ཅེས་མཆོད་དོ༔ དྲེགས་པའི་སྲོག་
བདག་ཕྲིན་ལས་ཕོ་ཉ་བ ལས་ལ་དབང་བསྒྱུར་གེ་སར་སྐྱེས་བུ་ཡི༔ བསང་དང་གསེར་སྐྱེམས་བསྟན་དགྲ་ཚར་གཅོད་
ནི༔ ཡུམ་ཆེན་ཏཱ་རེ་ལྷ་མོ་བརྡའ་དཀྲོལ་ལྟར༔ ཁྲག་འཐུང་དཔའ་བོ་ཨ་ཙིར་དམར་པོ་ཡིས༔ དགོངས་གཏེར་ནམ་མཁའ་
མཛོད་ཀྱི་ཆོས་སྡེ་ལས༔ ཁབ་བཞིན་ཤིན་ཏུ་བྱིན་རླབས་ཚན་ཁ་མྱུར རང་ལས་གཞན་གྱིས་ལག་ཏུ་ཤོ་ར་རེ༔ དགྲ་
དཔུང་འཇོམས་པའི་རྡོ་རྗེ་ཐོ་བ་སྟེ༔ རང་མཚོན་མི་ལ་མ་ཤོར་དམ་པོར་ཟུངས༔ ས་མ་ཡ༔ རྒྱ་རྒྱ་རྒྱ། གུཧྱ༔ ཤུ་བྷཾ༔ ཡི་
གེར་འདུ་བྱེད་རིག་པའི་ཡེ་ཤེས་བགྱིས༔ ཞལ་དྲོ་བྱིན་ཆགས་དགེ་ལེགས་བཀྲ་ཤིས་འཕེལ༔ དགེའོ།། །།

༈ དགྲ་འདུལ་ནོར་བུའི་སྙིང་ཏིག་བཞུགས
ངོ་བོ་དཔལ་ལྡན་འཇམ་པའི་རྡོ་རྗེ་ཉིད། །རྣམ་པ་སྣང་སྲིད་དགྲ་བླའི་རྒྱལ་
པོའི་ཚུལ། །སྔོན་ཚེ་རིག་འཛིན་པདྨ་འབྱུང་གནས་ཏེ། །ད་ལྟ་སེང་ཆེན་ནོར་བུ་དགྲ་
འདུལ་རྩལ། །མ་འོངས་རིག་ལྡན་དྲག་པོ་འཁོར་ལོ་ཅན། །བདག་དང་དབྱེར་མེད་
སྙིང་གི་ལྷ་མཆོག་དང་། །ཟུང་འཇུག་རྡོ་རྗེ་དབྱངས་ཅན་དགྱེས་ཡུམ་བཞི། །དཔའ་
བརྟུལ་དྭངས་སྨན་དགྲ་བླ་ཝེར་མའི་དཔུང་། །བཀའ་འཁོར་སྣང་སྲིད་དྲེགས་པ་སྡེ་
བརྒྱད་བཅས། །ཕྱི་ནང་གསང་བ་ཡེ་ཤེས་བདུད་རྩིའི་སྤྲིན། །ཐུགས་དམ་དགྱེས་
སྐོང་མཆོག་གི་མཆོད་པ་འདིས། །གསོལ་ལོ་མཆོད་དོ་བསྐང་ངོ་མངའ་གསོལ་ལོ།།
བསྟོད་དོ་བརྔན་ནོ་མཐུ་ལྡན་དགྲ་བླའི་དཔུང་། །ཐུགས་རྗེས་མཐུ་སྟོབས་ནུས་པའི་
ཤུགས་བསྐྱེད་ལ། །རྣལ་འབྱོར་བདག་གི་ཚེ་དཔལ་བསོད་ནམས་དང་། །དགེ་མཚན་
སྙན་གྲགས་རླུང་རྟ་མཆོག་ཏུ་བསྐྱེད། །ཀླུང་འདི་སྲིད་པ་གསུམ་ན་འབྲུག་ལྟར་
སྒྲོག ༑ཕ་རོལ་མི་མཐུན་ཕྱོགས་ཀུན་ཟིན་གྱིས་གནོན། །སྲིད་པ་གསུམ་གྱི་གཙུག་
ན་མཐོ་བ་ཡི། །ཕྱོགས་ལས་རྣམ་རྒྱལ་སྙན་པའི་བ་དན་ཕྱིར། །ཇི་བསམ་ཐོགས་
མེད་ཡིད་བཞིན་འགྲུབ་པ་ཡི། །རྫུ་འཕྲུལ་རྡོ་རྗེའི་རླུང་གི་ཤུགས་འཆང་བའི།།
ཕྲིན་ལས་སྟོབས་ཀྱིས་འཁོར་ལོའི་དབུས་སུ་བདག །བཀོད་ནས་དངོས་གྲུབ་གཉིས་
ཀྱི་རྒྱལ་ཐབས་སྩོལ། །དགྲ་བླ་བཞད་པ་བརྒྱད་ལྡན་སྒྲས། །སྙིང་ལ་བསྐུལ་ནས་གང་ཤར་སྨྲས། །ཕྱོགས་ལས་
རྣམ་རྒྱལ་འབྲུག་སྒྲ་ཡིན། །དྷི་ཡིག་བདེ་བའི་ཐིག་ལེ་འཁྱིལ། །མངྒ་ལཾ།། །།

༈ འགུགས་པ་ནི།
ན་མོ། དཀོན་མཆོག་གསུམ་དང་རྩ་གསུམ་ཆོས་སྐྱོང་སྲུང་མའི་བདེན་པ་དང་། ཁྱད་
པར་སེང་ཆེན་ནོར་བུ་དགྲ་འདུལ་འཁོར་དང་ཡང་འཁོར་སྤྲུལ་པ་ཡང་སྤྲུལ་ཕྱག་
བརྙན་དང་བཅས་པའི་བདེན་སྟོབས་ཀྱིས། སྤྱིར་སངས་རྒྱས་བསྟན་པའི་བསྟན་
དགྲ༑ དཔལ་ལྡན་བླ་མའི་སྐུ་དགྲ་སྐུ་བགེགས། སེམས་ཅན་ཡོངས་ཀྱི་སྤྱི་དགྲ་
སྤྱི་བགེགས། རྣལ་འབྱོར་བ་བདག་གི་དགོས་དགྲ་དགོས་བགེགས། ཁྱད་པར་
དུ་ཕྱོགས་བཅུ་དུས་བཞིའི་མཐའ་དམག་རྒྱ་འདྲེ་དབུས་ཀྱི་དམ་སྲི་ནད་བདག །རིམས་
བདག་དགྲ་ཇག་ཆོམ་རྐུན་ནད་མུག་མཚོན་གསུམ་ཆགས་སྡང་རྨོངས་གསུམ་དུག་
ལྔ་དུག་གསུམ་སྣ་འདྲེན་སྡོང་ཟླ་རྒྱབ་བརྟེན་མཐའ་རྩ་སྐྱེ་རྒྱུད་ཕྱོགས་མཐུན་དང་
བཅས་པ་རྣམས་ཀྱི་བླ་སྲོག་རྣམ་པར་ཤེས་པ་གཟུགས་ལིང་ག་འདི་ལ་ཁུག་ཅིག
ལན་གསུམ། ཛ་ཧཱུཾ་བཾ་ཧོ། གཉིས་སུ་མེད་པར་གྱུར་ཅིག དྲིན་ལྡན་བླ་མགཟན་དཀར་པས་སོ།།
༈ འགུགས་པ་ནི། ན་མོ་དཀོན་མཆོག་གསུམ་གྱི་བདེན་པ་དང་། །རྩ་བ་གསུམ་གྱི་
བྱིན་རླབས་དང་། །ཆོས་སྐྱོང་སྲུང་མའི་ནུས་མཐུ་ཡིས། །གནོད་བྱེད་དགྲ་ཇག་
ཆོམ་རྐུན་རྣམས། །གླང་མའི་མི་རྟ་ཉིད་ལ་ཁུག །ཅི་ནུས་བཟླས་མཐར། ཨོཾ་བཛྲ་ཨཾ་ཀུ་
ཤ་ཡ་ཛ༔ རཏྣ་པ་ཤ་ཧཱུྃ༔ པདྨ་སྤོ་ཌ་ཐཾ༔ ཀརྨགྷནེ་ཧོ༔ བཛྲ་པྲ་བེ་ཤ་ཡ་ཕཊ༔ བཛྲ་
ཨ་བེ་ཤ་ཡ་ཨཱ༔ ཞེས་པའི་འགུགས་འཆིང་བསྡོམ་མྱོས་ལྷ་དང་བྲལ་ཏེ་དབྱེར་མེད་དུ་བསྟིམ། ཨེ་མ་ཧོ།

རིགས་གསུམ་ཀུན་འདུས་པདྨ་ཐོདཕྲེང་གི། །ཐུགས་རྗེའི་འོད་ཟེར་གདུལ་བྱའི་
དཔལ་དུ་ཤར། །སྐྱེ་མཆོག་སེང་ཆེན་ནོར་བུ་དགྲ་འདུལ་ལ། །གསོལ་བ་འདེབས་
སོ་མཆོག་ཐུན་དངོས་གྲུབ་སྩོལ། །
༈ མ་སང་དགྲ་གྲུབ་བྱེད་ན། གླང་མའི་མི་ཆུང་རྟ་ཆུང་སྐོ་རུ་ཁ། ཤོ་མང་ཕུབ་ཁུར་འཇག་མའི་མདའ་གཞུ་ཅན། །པོ་ཐོའི་
མཁར་གྱི་ནང་དུ་བཞག །ཚྭ་སྒོག་རམ་གསུམ་ཤོག་སྨྲེ་གང་། །དེ་ཡི་མདུན་དུ་བཞག་བྱས་ལ། །ཡར་གཞི་ལེབ་ཕྱིང་
དཀར་པོའི་སྟེང་། །མདའ་དར་ཕྱེ་མར་སྐྱེམས་ཕུད་བཤམས། བསྲོ། ཁྲོ་རྒྱལ་ཝེར་མ་ཛོ་ཀི་ཤ་རུ་ར་
འདུས་འདུས། །མ་སེང་དྲ་མ་དམག་ལ་ཆོས་ཆོས། །ཞེས་ཅི་རིགས་བཟླས་ལ། བསྲོ། གེ་
སར་དགྲ་འདུལ་དམག་རྒྱལ་བསྲོ། །མ་སེང་ཝེར་མ་མཐུ་ཆེན་བསྲོ། །མཐུ་ཆེན་
ཝེར་མ་ཉི་ཉ་བསྲོ། །གུང་བའི་རྒྱ་ཁྲ་ཆེན་མོ་བསྲོ། །དགྲ་འདི་ན་གདའ་འོ་གསོད་
རོགས་མཛོད། །ཨ་ཙི་ཙ་ཝེར་མའི་དམག་ལ་ལྟོས། །ནམ་མཁའ་དར་གྱིས་གང་
ནས་གདའ། །བར་སྣང་འཕུ་ཡིས་གང་ནས་གདའ། །ས་གཞི་རྟ་ཡིས་གང་ནས་
གདའ༑ ༑ཡུལ་ཁམས་འུར་གྱིས་གང་ནས་གདའ། །གནམ་ལ་སེར་སྤྲིན་འཁྲིགས་
ནས་གདའ། །བར་སྣང་འབྲུག་གློག་འཁྲུགས་ཤིང་གདའ། །ས་ལ་ཐོག་ཆར་འབེབས་
ཤིང་གདའ། །དགྲ་སུ་ལ་དམག་སྣ་དྲང་རྒྱུ་ཡིན། །སྨོན་མི་གླིང་གི་བརྒྱུད་འཛིན་ལ།
ཁ་མི་སྙན་གྱོད་གཏམ་བདར་ལ་དྲོངས། །ལག་མི་དགེ་དུག་མཚོན་འཛིན་ལ་དྲོངས།།
སེམས་མི་བྱམས་ངན་དགུ་དྲན་ལ་དྲོངས། །ཨ་ལ་ལ་ཝེར་མའི་དཔུང་རེ་རྔམ། །ད་
མགོན་དུ་བྱོན་པ་ངོ་མཚར་ཆེ། །ཞལ་བསྲོ་བ་ཕྱེ་མར་འདི་ཡིས་བསྲོ། །མངའ་གསོལ་

བ་མདའ་དང་དར་སྣས་གསོལ། །དཔའ་བསྐྱེད་པ་བདུད་རྩིའི་སྐྱེམས་ཀྱིས་བསྐྱེད།།
ད་དགྲ་འདི་སོད་ལ་བགེགས་འདི་ཆོམ། །དགྲ་བླ་མཐུ་རྩལ་མ་ཞན་ཅིག །ཝེར་མ་
ལས་ལ་མ་གཡེལ་ཅིག །དགྲ་བོ་སོད་ལ་དགྲ་མཁར་ཤིག །དགྲནོར་ཕྲོག་ལ་དགྲ་
སྟོབས་ཆོམ། །ཕོ་ལྷ་དགྱེས་པའི་དར་ཆེན་ཕྱོར། །དགྲ་བླ་དགའ་བའི་གད་རྒྱངས་
སྒྲོགས༑ ༑བདག་ཅག་རྣལ་འབྱོར་སྡེ་དང་བཅས། །ཕྱོགས་ལས་རྣམ་པར་རྒྱལ་བར་
མཛོད་༑ ༑ཅེས་བྱས་ལ་དགྲ་མཁར་བཤིགས་ནས་ཉལ་ཉོལ་ཏུ་བརྡུང་ལ། སྟེང་དུ་རྐང་པས་བྲོ་འཁྲབས་ཏེ། །
བསོ་བསོ། མ་སེང་གེ་སར་ཝེར་མའི་དམག་གིས་དགྲ་བོ་མཱ་ར་ཡ་རྦད་རྦད། མི་ཁ་མཱ་ར་ཡ་གྲུབས།
བསམ་ངན་མཱ་ར་ཡ་ཆིངས། སྦྱོར་ངན་མཱ་ར་ཡ་མནན། ཞེས་བྱས་ལ་དགྲ་ཕྱོགས་སུ་བོར། དེས་དགྲ་ཐད་དུ་
ལངས་པ་དེ་དག་ཕྲལ་དུ་འཆིའམ་རང་གི་བསམ་པ་བཞིན་དུ་འཇོམས་པར་ཐེ་ཚོམ་མེད་དོ། །བཤད་བཤད་མི་དགོས་ལག་ཏུ་
ལོངས༑ །ཟོབ་ཟོབ་མི་དགོས་ལག་ལེན་སླ། །ཡིན་ཡིན་མེད་པའི་རིག་པ་ལས། །མིན་མིན་མེད་པའི་ཚིག་འདི་རྡོལ། །རྟེན་
འབྲེལ་ལ་མཁས་པའི་ཁྱད་ཆོས་ལགས་སོ།། །།
༄༅། །ཧཱུྃ༔ གཅིག་ནི་བརྗོད་མེད་ཉག་གཅིག་རྒྱ གཉིས་པ་ཐབས་དང་ཤེས་རབ་
རྒྱ༔ གསུམ་པ་སྐུ་གསུང་ཐུགས་ཀྱི་རྒྱ བཞི་པ་ཚད་མེད་བཞི་ཡིས་རྒྱ ལྔ་པ་ཡེ་
ཤེས་ལྔ་ཡི་རྒྱ༔ དྲུག་པ་ཕ་རོལ་ཕྱིན་དྲུག་རྒྱ བདུན་པ་ཡན་ལག་བདུན་གྱི་རྒྱ བརྒྱད་
པརྣམ་ཐར་བརྒྱད་ཀྱི་རྒྱ དགུ་པ་ཐེག་པ་རིམ་དགུའི་རྒྱ བཅུ་པ་ས་བཅུའི་དབང་
ཕྱུག་རྒྱ༔ དོན་རྟོག་གཉིས་མེད་རྒྱས་གདབ་པོ༔ ༀ་ལཾཨཱལཾ་ཧཱུཾ་ལཾ ནྟཾ་བྷ་ཡ་ནན༔
ཞེས་མཆེད་ལྕམ་རྣམས་ཀྱི་བྲོ་བརྡུང་བྱའོ། །མཁས་གྲུབ་ར་ག་ཨ་གསེས་ཀྱི་མཛད་པ་སརྦ་མངྒ་ལཾ།། །།

སྔགས་འཆང་བདག་དང་འགྲོ་བ་འདི་ཀུན་གྱིས། །རྟོག་པ་ལས་བྱུང་འཁོར་བའི་དགྲ་
གདོན་བགེགས། །གཟུང་འཇུག་སྣ་ཚོགས་ཐབས་ཀྱིས་རབ་བསྒྲལ་ནས།། སེང་
ཆེན་དགྲ་འདུལ་མཉམ་ཉིད་མངོན་གྱུར་ཤོག །བགེགས་རིག་སྟོང་ཕྲག་བརྒྱད་བཅུ་
ཞི་བ་དང་། བསྔོ་བ་ནི། །དགེ་བ་འདིའི་མཐུས་འབོད་རྦད་བསད་པའི་ལས། །མྱུར་
འགྲུབ་བསྟན་འགྲོར་ཕན་བདེའི་རྒྱུར་གྱུར་ནས། །རྨད་བྱུང་བསོད་ནམས་དཔལ་
འགྲོའི་རྒྱུན་ཆེན་པོ། །རྣམ་མཁྱེན་རྒྱ་མཚོར་དབྱེར་མེད་རོ་གཅིག་ཤོག སྨོན་ལམ་ནི།
ཐོག་མཐའ་བར་གསུམ་དགེ་བའི་བསམ་སྦྱོར་གྱིས། །དྲག་སྔགས་འདི་བསྒྲུབ་མཐུ་
དང་དུས་གསུམ་དགེ། །ལས་ངན་རྒྱུ་འབྲས་ལྡན་པའི་ཞིང་བཅུའི་དགྲ། །ཡོངས་
བསྒྲལ་མི་ལྡོག་བདེ་ཆེན་དཔལ་ཐོབ་ཤོག བཀྲ་ཤིས་པར་གྱུར་ཅིག། །།
༈ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་མཚན་ལེགས་པར་ཡོངས་བསྒྲགས་དཔལ་གྱི་རྒྱལ་པོ་ལ་ཕྱག་
འཚལ་ལོ། །མཆོད་དོ་སྐྱབས་སུ་མཆིའོ། །བྱང་ཆུབ་སེམས་དཔའ་སེམས་དཔའ་
ཆེན་པོ་སྙིང་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་
ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །

༄༅། །བསང་མཆོད་སྐོར་བཞུགས།
༄༅། །ན་མོ་གུ་རུ་པདྨ་མཉྫགྷོཥཱ་ཡ། འདིར་བསང་བྱ་བར་འདོད་པས། དུས་བཟང་སོགས་ཀྱི་སྐབས་
དང༌། རྒྱུན་དུའང་རུང་སྟེ། གཙང་མའི་ཤིང་སྣ་དང་ཕྱེ་མར་འོ་སྐོམ་མེར་བསྲེགས་ནས། རཾ་ཡཾ་ཁཾ་
གིས་བསང་། ཨོཾ་ཨཱཧཱུཾ། ཡེ་ཤེས་ཀྱི་བདུད་རྩི་བསང་གི་དུད་སྤྲིན་ཁ་
དོག་དྲི་རོ་ནུས་པ་ཕུན་སུམ་ཚོགས་པ་འདོད་དགུའི་འབྱོར་པ་མ་ཚང་བ་
མེད་པ་ཀུན་ཏུ་བཟང་པོའི་མཆོད་པའི་སྤྲིན་ཕུང་རབ་འབྱམས་མུ་མེད་པས་
ནམ་མཁའི་ཁམས་ཐམས་ཅད་གང་བར་གྱུར། ༈ སྤྲོ་ན། ཨོཾ་སྭ་བྷཱ་ཝ་
ཤུདྡྷ་སརྦ་དྷརཿསྭཱ་བྷཱ་ཝ་ཤུདྡྷོཉ་ཧཾ། ༀ་ན་མསརྦ་ཏ་ཐཱ་ག་ཏེ་བྷྱོ་བི་ཤྭ་མུ་
ཁེ་སརྦ་ཏཏ་ཁཾ་ཨུངྒ་ཏེ་སྤ་ར་ཎ་ཨི་མཾ་ག་ག་ན་ཁཾ་སྭཱ་ཧཱ། ཨོཾ་བཛྲ་ཨ་
མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་
སམྦྷ་ར་སམྦྷ་ར་ཧཱུཾ། ཨོཾ་ཛྙཱ་ན་ཨ་ཝ་ལོ་ཀི་ཏེ་ན་མས་མནྟ་སྤ་ར་ཎ་རསྨི་
བྷ་ཝ་ས་མ་ཡ་མ་ཧཱ་མ་ཎི་དུ་རུ་དུ་རུ་ཧྲི་ད་ཡ་ཛྭ་ལ་ནི་ཧཱུཾ། ཨོཾ་ན་མས་མན་
བུདྡྷཱ་ནཾགྲ་ཧེ་ཤཱ་རི་པྲ་བྷཉྫཏི་མ་ཧཱ་ས་མ་ཡ་སྭཱ་ཧཱ། ཞེས་སྔགས་དྲུག་ཕྱག་དྲུག་གམ།
ཡང་ན། ན་མཿསརྦ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷསརྦ་ཏཏྟཾ་ཨུངྒ་ཏེ་སྤ་ར་ཎ་
ཨི་མཾ་ག་ག་ན་ཁཾ་སྭཱ་ཧཱ། ཞེས་ནམ་མཁའ་མཛོད་སྔགས་ཀྱིས་བརླབ། བསྡུ་ན་གོང་གི་དམིགས་
པ་གསལ་བཏབ་ལ། ཨོཾ་ཨཱཿཧཱུྃ། ཞེས་བརྗོད་པས་ཆོག་གོ །

༄༅། །རྒྱུན་བསང་འདོད་དགུ་ཆར་འབེབ་བཞུགས།
༈ བསང་བྱས་ཤིང་བྱིན་གྱིས་བརླབས་ལ་འདི་སྐད་དོ། ། ཧཱུྃ། དབྱིངས་ཀྱི་ངང་ལས་
བསྐྱེད་པ་ཡི། །མ་འགག་ཐབས་ཀྱི་རྟེན་འབྲེལ་གར། །ཡེ་ཤེས་བདུད་རྩི་
བསང་གི་སྤྲིན། །འདོད་དགུ་ཕུན་སུམ་ཚོགས་པ་འདིས། །རྒྱལ་དབང་
པདྨ་ཐོད་ཕྲེང་སོགས། །བརྒྱུད་གསུམ་རིག་འཛིན་བླ་མ་བསང་། །སྒྲུབ་
པ་ཆེན་པོ་བཀའ་བརྒྱད་སོགས། །ཡི་དམ་ཞི་ཁྲོ་རབ་འབྱམས་བསང་། །ཡེ་
ཤེས་ཕག་མོ་སྡེ་ལྔ་སོགས། །གནས་གསུམ་དཔའ་བོ་མཁའ་འགྲོ་བསང་།།
མདོར་ན་སངས་རྒྱས་ཆོས་དགེ་འདུན། །དཀོན་མཆོག་སྲི་ཞུའི་མགྲོན་
རྣམས་བསང་། །མ་ནིང་མཆེད་གསུམ་ལེགས་ལྡན་ནག །དཔལ་མགོན་
ཚོགས་ཀྱི་བདག་པོ་དང་། །ཨེ་ཀ་ཛཱ་ཊི་རེ་མ་ཏི། །ཚེ་རིང་མཆེད་ལྔ་
བརྟན་མར་བཅས། །རྣམ་སྲས་ཛམ་ལྷ་གཏེར་བདག་བརྒྱད། །རྡོ་རྗེ་
ལེགས་པ་རཱ་ཧུ་ལ། །ལས་གཤིན་ཐང་ལྷ་ཙིའུ་དམར། །གེ་སར་སྐྱེས་
བུ་དགྲ་བླའི་ཚོགས། །དྲེགས་པའི་སྡེ་དཔོན་སུམ་ཅུ་དང༌། །བཀའ་
དང་གཏེར་གྱི་སྲུང་མ་གཉན། །སྤར་སྨེ་གཟར་སྐར་ལོ་སོགས་ལྷ། །
མགོན་པོ་དགྲ་བླ་བཅུ་གསུམ་དང་། །འཛམ་བུ་གླིང་གི་གཞི་ཡི་བདག །
ཁྱད་པར་ཕྱོགས་འདིའི་གནས་བདག་རིགས། །བདག་སྐྱོབ་སྲུང་མའི་
ཚོགས་དང་བཅས། །ཡོན་ཏན་མགྲོན་རིགས་མ་ལུས་བསང་། །ལུས་དང་

དཔལ་ལ་འཚེ་བ་ཡི། །བགེགས་རིགས་ལན་ཆགས་མགྲོན་རྣམས་བརྔན།།
ཁམས་གསུམ་སྲིད་པར་གནས་པ་ཡི། །རིགས་དྲུག་སྙིང་རྗེའི་མགྲོན་ཀུན་
བརྔན། །སྲིད་དང་ཞི་བ་མ་ལུས་པ། །མཉམ་ཉིད་བདེ་བ་ཆེན་པོར་ཚིམ།།
ཉམས་གྲིབ་མི་གཙང་དབྱིངས་སུ་དག །མཁོན་འགྲས་འགྲམ་འཁྲུག་
སོར་ཆུད་ཅིང་། །སྣོད་བཅུད་ཕྱྭ་གཡང་བཀྲག་མདངས་རྒྱས། །རྣལ་འབྱོར་
བདག་ཅག་འཁོར་བཅས་ཀྱི། །མི་མཐུན་འགལ་རྐྱེན་བར་ཆད་ཞི། །
མཐུན་རྐྱེན་ཚེ་བསོད་དཔལ་འབྱོར་རྒྱས། །འཁོར་འདས་སྣང་སྲིད་དབང་
དུ་སྡུས། །ཉེར་འཚེ་དགྲ་བགེགས་གདུག་པ་སྒྲོལ། །བསམ་པ་སྒྲུབ་ལ་
རེ་བ་སྐོང་། །འདོད་དགུ་ཡིད་བཞིན་འགྲུབ་པར་མཛོད། །འཇམ་དཔལ་དགྱེས་པའི་
རྡོ་རྗེས་སྤེལ་བ་དགེའོ། །བར་གྱི་ཆོས་སྐྱོང་རྣམས་འབྱིན་འཇུག་སོ་སོའི་འདོད་པ་ལྟར་སྦྱར་ཆོག་གོ། མངྒ་ལཾ།།
། བསང་བསྡུས། རཾ་ཡཾ་ཁཾ། ཨོཾ་ཨཱཧཱུཾ། མཁའ་ཁྱབ་སྲིད་ཞིའི་ཞིང་ན་གང་
བཞུགས་པའི། །དཀོན་མཆོག་རྩ་གསུམ་ཆོས་སྐྱོང་རྒྱ་མཚོ་དང་། །ཨོ་
རྒྱན་རྗེ་དང་སྐྱེས་མཆོག་དགྲ་བླའི་གཙོ། །མ་མགོན་གཟའ་རྡོར་ཙིའུ་
དམར་བདུད་བཙན་ཀླུ། །མ་ནིང་སྔགས་བདག་སྨེ་བདུན་དཔལ་ལྷ་
མོ། །འབར་བ་སྤུན་བདུན་ཐང་ལྷ་ཞིང་སྐྱོང་དང་། །རྣམ་སྲས་བརྟན་མ་
དགུང་སྨན་དྲེགས་སྡེ་བརྒྱད། །ཕུར་སྲུང་ཞང་བློན་སྡེ་དགུ་སེར་སྐྱ་མཆེད།།
དབང་ཕྱུག་ཆེན་པོ་སྡེ་དཔོན་སུམ་ཅུ་དང་། །དྲེགས་ཆེན་བཅོ་བརྒྱད་དཔལ་
མགོན་བདུན་ཅུ་ལྔ། །མགུལ་ལྷ་དགེ་བསྙེན་ཡུལ་རིས་ཟོ་དོར་ཚོགས། །

མཐུ་ཆེན་སྡེ་བཞི་ལ་སོགས་གཏེར་སྲུང་རིགས། །ཆོས་སྐྱོང་བེར་ནག་རྨ་
རྒྱལ་གཡུ་སྒྲོན་སོགས། །འགོ་བའི་ལྷ་སྲུང་ཤཱ་ལོ་ཀ་འདི་མེ་རྟ་ཟླ་བ་བཅུ་གཉིས་པའི་
ཚེས་བཅོ་ལྔ་ལ་བསྣན་པའོ། །མ་ལུས་ཐམས་ཅད་དང་། །མདོར་ན་མཆོད་དང་སྦྱིན་
པའི་ཡུལ་རྣམས་ལ། །ཡེ་ཤེས་བདུད་རྩི་བསང་གི་མཆོད་པ་འབུལ། །རྣམ་
དག་ཟག་མེད་དགའ་བདེས་རྒྱུད་ཚིམ་ནས། །བདག་གི་རེ་འབྲས་མྱུར་
དུ་སྨིན་པ་དང་། །འགྲོ་རྣམས་སངས་རྒྱས་འཐོབ་པའི་རྒྱུར་གྱུར་ཅིག །
ཨོཾ་ཨཱཿཧཱུྃ། བཟླའོ། །སྔ་མོ་ཞིག་ཏུ་ཨ་ཛི་ཏས་སོ། །ཤུ་གྷོ། །མངྒ་ལཾ། །
། བསང་བསྡུས་ནི། ཧོ། བསང་མཆོད་ཀུན་བཟང་མཆོད་པའི་སྤྲིན་ཆེན་
པོས། །བླ་མ་ཡི་དམ་སངས་རྒྱས་བྱང་སེམས་བསང་། །དཔའ་བོ་མཁའ་
འགྲོ་ཆོས་སྐྱོང་ནོར་ལྷ་བསང་། །དགྲ་བླ་ཝེར་མ་གནས་གཞི་གཏེར་བདག་
བསང་། །འགོ་བའི་ལྷ་མགོན་གཉན་པོ་ཐམས་ཅད ཚིག་རྐང་འདི་ལྷ་གང་འདོད་ལ་
ཁ་བསྒྱུར་ཀྱང་ཆོག་བསང་། །ཕྱི་སྣོད་ནང་བཅུད་དག་པ་ཆེན་པོར་བསང་། །
འདོད་ཡོན་མི་ཟད་ནམ་མཁའ་མཛོད་ཀྱིས་མཆོད། །གེགས་ཞི་བསམ་
དོན་ལྷུན་གྲུབ་བཀྲ་ཤིས་ཤོག ། ཨོཾ་ཨཱཿཧཱུྃ། ཞེས་བཟླ། ཤིང་འབྲུག་ཟླ་༧ཚེས༤་ལ་
ཁྲ་འགུའི་རི་ཁྲོད་དུ་མི་ཕམ་པས་བཀོད་པ་དགེའོ།། །།
༈ ཀྱེ༔ བསམ་དོན་ཀུན་འགྲུབ་དགྲ་བླ་མཐུ་བོ་ཆེ༔ འཛམ་གླིང་བོད་ཀྱི་
དགྲ་བླ་གེ་སར་རྒྱལ༔ དཔའ་ཐུལ་སུམ་ཅུ་སྐྱེས་བུ་དགྲ་ལྷའི་ཚོགས༔
གཙང་མ་ཕུད་ཀྱི་མཆོད་པ་འབུལ་ལོ་བཞེས༔ འདོད་པའི་དོན་ཀུན་མ་

ལུས་ཀུན་འགྲུབ་ནས༔ བཀྲ་ཤིས་དཔལ་འབྱོར་བདེ་བླག་མྱུར་འགྲུབ་
མཛོད༔ ཇ་མཆོད་བསང་མཆོད་གང་འོས་སྐབས་སུ་སྦྱར་ན་བཀྲ་ཤིས་བདེ་ལེགས་འབྱུང་ཞིང་དངོས་གྲུབ་ནོར་
ཆར་འབབ་པའི་གནད་དོན་ཡོད༔ སྔགས་བན་པདྨའི་མིང་གིས་སོ༔
༈ རང་གནས་གང་དུ་འདུག་པའི་ཚེ་གནས་བདག་མཆོད་ཐབས་མཐུན་རྐྱེན་ཆར་འབེབ་བཞུགས།
ཧཱུྃ༔ རྒྱལ་དབང་པདྨ་རྒྱལ་པོ་སོགས། །རྒྱལ་བ་རིག་འཛིན་བརྒྱུད་པ་ཡི།།
བཀའ་དང་དམ་ཚིག་ལ་གནས་པའི། །ལྷ་ཀླུ་བརྟན་མ་སྡེ་བརྒྱད་སོགས།།
དཀར་ཕྱོགས་སྐྱོང་བའི་དགེ་བསྙེན་རིགས། །གནས་གཞི་གཏེར་གྱི་
བདག་པོ་རྣམས། །འདིར་གཤེགས་གཏོར་མ་སྐྱེམས་ཕུད་བསང་ཡིན་ན། །
འདིར་གཤེགས་བདུད་རྩི་བསང་མཆོད་སོགས། ཞེས་བྱ། སོགས། །མཐུན་རྫས་འདོད་ཡོན་
མཆོད་པ་བཞེས། །བདག་ནི་རིག་འཛིན་པདྨའི་གདུང་། །ཁྱེད་རྣམས་ལྷ་
འདྲེ་དེ་ཡི་རིགས། །བཀའ་དང་དམ་ལས་མ་འདའ་བར། །སྲུང་སྐྱོབ་
སྡོང་གྲོགས་ཕྲིན་ལས་སྒྲུབ། །ཁྱད་པར་ཡུལ་རིས་ས་ཕྱོགས་འདིའི། །
ཡུལ་ལྷ་གཞི་བདག་གནས་བདག་རིགས། །ཡབ་ཡུམ་ལྕམ་དྲལ་ཕོ་ཉར་
བཅས། །མ་ལུས་འཁོར་བཅས་གནས་འདིར་གཤེགས། །མཐུན་རྫས་
འདོད་ཡོན་གཏོར་མ་བསང་མཆོད། སོགས། །ནམ་མཁའ་མཛོད་ཀྱི་འཁོར་
ལོར་འབུལ། །ཉམས་ཆག་འགལ་འཁྲུལ་ཅི་མཆིས་བཤགས། །ཐུགས་
དམ་གཉན་པོ་དགྱེས་པར་བསྐང་། །ཡུལ་འདིའི་ཟོ་དོར་གཉན་པོ་ཡིས།།
བདག་ཅག་འཁོར་དང་བཅས་པ་རྣམས། །མ་ཡིས་བུ་བཞིན་རྟག་བསྐྱང་

ནས། །མཐུན་པའི་དངོས་གྲུབ་མ་ལུས་སྩོལ། །ཨོཾ་ཨཱབྷཱུ་མི་པ་ཏི་ས་
པ་རི་ཝ་ར་མ་ཧཱ་པཱུ་ཙ་ཁཱ་ཧི་ཁཱ་ཧི། སརྦ་སིདྡྷི་ཧཱུྃ། ཞེས་པའང་མེ་སྤྲེལ་ཟླ་བ་གཅིག་
པའི་ཚེས་ཉེར་ལྔ་ལ་མི་ཕམ་རྣམ་པར་རྒྱལ་བའི་རིག་ཁམས་ལས་རྡོལ་པ་དགེའོ། །
། ལམ་ལྷའི་བསང་། ཨོཾ་ཨཱཧཱུཾ། རྗེས་སྤྱོད་ལ་སོགས་ཕྱོགས་བཅུའི་སངས་
རྒྱས་དང༌། །ཁྲོ་བཅུ་ཕྱོགས་སྐྱོང་བཅུ་དང་ཕྱོགས་ཀྱི་ལྷ། །བཀྲ་ཤིས་དོན་
གྲུབ་རྒྱལ་བར་མཛད་རྣམས་དང་། །སྤར་སྨེ་གཟའ་སྐར་ལོ་ཟླ་ཞག་དུས་
ལྷ། །བླ་མ་ཡི་དམ་མཁའ་འགྲོ་ཆོས་སྐྱོང་ཚོགས། །དགྲ་བླ་ཝེར་མ་
ཐུགས་ཀར་ཅང་སེ་གཉན། །སྣ་ཚོགས་ལས་དང་དུས་དང་ཕྱོགས་སོ་སོའི།།
ལམ་ལྷ་གཉན་པོ་འཁོར་དང་བཅས་པ་དང་། །རྣལ་འབྱོར་བདག་གི་རིགས་
རྒྱུད་སྲུང་མ་དང་། །འགོ་བའི་ལྷ་མགོན་ཡུལ་རིས་ཟོ་དོར་བཅས། །ཁྱད་
པར་གར་འགྲོའི་ཕྱོགས་ཀྱི་སངས་རྒྱས་དང་། །རྒྱལ་སྲས་སེམས་དཔའ་
བཀྲ་ཤིས་ལྷ་མོའི་ཚོགས། །སྲིད་པའི་ལྷ་ཆེན་གནས་ཡུལ་དུས་ཀྱི་ལྷ། །
སྔོན་བསུ་རྗེས་སྐྱེལ་སྡོང་གྲོགས་མཛད་རྣམས་ལ། །དྲི་ཞིམ་བདུད་རྩི་
བསང་གི་མཆོད་པའི་སྤྲིན། །ཀུན་བཟང་རྣམ་རོལ་བདེ་བ་ཆེན་པོས་མཆོད།།
བདག་ཅག་ཕྱོགས་སུ་དོན་གཉེར་འགྲོ་བ་ལ། །བར་ཆད་འཚེ་བ་གང་ཡང་
མི་འབྱུང་ཞིང་། །ཇི་ལྟར་འདོད་པའི་དོན་ཀུན་ཡིད་བཞིན་འགྲུབ། །བཀྲ་
ཤིས་བདེ་ལེགས་ཕུན་སུམ་ཚོགས་པར་མཛོད། ། རྫོགས་ཆེན་མཆོག་སྤྲུལ་རིན་པོ་
ཆེས་བཀས་བསྐུལ་བ་ལྟར་མི་ཕམ་རྣམ་པར་རྒྱལ་བས་བཀོད་པ་དགེ་ལེགས་འཕེལ། །

༑ རྒྱལ་མཚན་རྩེ་མོ་བསྡུས་པ་བཞུགས་སོ། །
ཨོ། ཐུབ་པའི་དབང་པོས་སུམ་ཅུ་རྩ་གསུམ་ནས། །ལྷ་དབང་ལྷ་མིན་
ལས་རྒྱལ་གཟུངས་གསུངས་པ། །ལྷ་མོ་རྒྱལ་མཚན་རྩེ་མོའི་དཔུང་རྒྱན་
ལ། །བདག་ཅག་གུས་པས་ཕྱག་འཚལ་སྐྱབས་སུ་མཆི། །རྒྱལ་བས་གང་
གསུངས་བདེན་ཚིག་སླུ་མེད་ཀྱིས། །ཕ་རོལ་གཡུལ་སོགས་ཉེས་པ་ཀུན་
སེལ་ཞིང་། །བདག་གི་ཚེ་དཔལ་རླུང་རྟ་གོང་དུ་འཕེལ། །བཀྲ་ཤིས་
བདེ་ལེགས་རྟག་ཏུ་རྒྱས་པར་ཤོག །ཅེས་པ་མི་ཕམ་པས་སོ།། །།
༄༅། །རླུང་རྟའི་གསོལ་མཆོད་ཕྲིན་ལས་ལྷུན་གྲུབ་བཞུགས།
ཧོ༔ ཀུན་ཁྱབ་དག་པ་ཆོས་དབྱིངས་ཆེན་པོ་ལས། །རང་རྩལ་མ་
འགག་རོལ་པ་ཕྲིན་ལས་ལྷ། །རྫུ་འཕྲུལ་རྐང་པ་བཞི་ལྡན་རླུང་ཤུགས་
ཀྱིས། །གང་འདོད་གནས་སུ་ཐོགས་མེད་ཕྱིན་པའི་རྟ། །ཡེ་ཤེས་འཇིག་
རྟེན་མགོན་མཛད་གང་ཡང་རུང་། །བརྫུས་གཟུགས་མྱུར་མཛད་ལས་ཀྱི་
ལྷ་ཆེན་བཞི། །འཁོར་འདས་ཡོངས་ལ་ཁྱབ་རྒྱུ་མཐུ་བོ་ཆེ། །བོས་པ་ཙམ་
གྱིས་གློག་ལྟར་མྱུར་དུ་བྱོན། །དཔག་བསམ་ལྗོན་པའི་ཚལ་ན་རྒྱུ་བ་
ཡི། །དགྲ་བླ་ཁྱུང་ཆེན་སྤྱན་འདྲེན་གཤེགས་སུ་གསོལ། །དར་སྣ་བ་དན་
རོལ་མོའི་མཆོད་པ་འབུལ། །མངའ་གསོལ་གཟེངས་བསྟོད་ཐུགས་

དམ་གཉན་པོ་བསྐང་། །མཛངས་འཕྲུལ་ཕུན་སུམ་ཚོགས་པའི་རླུང་རྟ་
སྐྱེད། །ཁྱད་པར་ཤིང་ཁམས་རླུང་གི་ཀ་བ་ཚུགས། །ཕ་རོལ་རྒོལ་བ་
ཐམས་ཅད་ཟིལ་གྱིས་ནོན། །ཕྱོགས་ལས་རྣམ་པར་རྒྱལ་བའི་ཕྲིན་ལས་
མཛོད། །འཇིགས་རུང་མེ་ཡི་ཚྭ་ཚྭ་འཁྲུགས་པ་ཡི། །དགྲ་བླ་སྟག་ཆེན་
སྤྱན་འདྲེན་གཤེགས་སུ་གསོལ། །དར་སྣ་བ་དན་རོལ་མོའི་མཆོད་པ་
འབུལ། །མངའ་གསོལ་གཟེངས་བསྟོད་ཐུགས་དམ་གཉན་པོ་བསྐང་།།
དཔའ་སྟོབས་ཕུན་སུམ་ཚོགས་པའི་རླུང་རྟ་སྐྱེད། །ཁྱད་པར་མེ་ཁམས་
རླུང་གི་ཀ་བ་ཚུགས། །ཕ་རོལ་རྒོལ་བ་ཐམས་ཅད་ཟིལ་གྱིས་ནོན། །
ཕྱོགས་ལས་རྣམ་པར་རྒྱལ་བའི་ཕྲིན་ལས་མཛོད། །ཤེལ་བྲག་གངས་ཆེན་
ལྕགས་རིའི་ཟོམ་གནས་པ། །དགྲ་བླ་སེང་ཆེན་སྤྱན་འདྲེན་གཤེགས་
སུ་གསོལ། །དར་སྣ་བ་དན་རོལ་མོའི་མཆོད་པ་འབུལ། །མངའ་
གསོལ་གཟེངས་བསྟོད་ཐུགས་དམ་གཉན་པོ་བསྐང་། །མཛེས་བརྗིད་
ཕུན་སུམ་ཚོགས་པའི་རླུང་རྟ་སྐྱེད། །ཁྱད་པར་ལྕགས་ཁམས་རླུང་གི་
ཀ་བ་ཚུགས། །ཕ་རོལ་རྒོལ་བ་ཐམས་ཅད་ཟིལ་གྱིས་ནོན། །ཕྱོགས་
ལས་རྣམ་པར་རྒྱལ་བའི་ཕྲིན་ལས་མཛོད། །ཆུ་ལྡན་ཆར་སྤྲིན་ཟབ་མོའི་
ཀློང་གནས་པ། །དགྲ་བླ་འབྲུག་ཆེན་སྤྱན་འདྲེན་གཤེགས་སུ་གསོལ།།
དར་སྣ་བ་དན་རོལ་མོའི་མཆོད་པ་འབུལ། །མངའ་གསོལ་གཟེངས་
བསྟོད་ཐུགས་དམ་གཉན་པོ་བསྐང་། །སྙན་གྲགས་ཕུན་སུམ་ཚོགས་པའི་

རླུང་རྟ་སྐྱེད། །ཁྱད་པར་ཆུ་ཁམས་ཀླུང་གི་ཀ་བ་ཚུགས། །ཕ་རོལ་རྒོལ་
བ་ཐམས་ཅད་ཟིལ་གྱིས་ནོན། །ཕྱོགས་ལས་རྣམ་པར་རྒྱལ་བའི་ཕྲིན་
ལས་མཛོད། །གང་གིས་མཆོད་ལ་འཕྲལ་དུ་མགོན་མཛད་ཅིང་། །གློ་
བུར་སྟོབས་སྤེལ་སྲིད་པ་ལས་ཀྱི་ལྷ། །རྟེན་འབྲེལ་གནས་ལ་དབང་སྒྱུར་
མཐུ་བོ་ཆེ། །མཆོད་དོ་བསྟོད་དོ་དེ་རིང་དཔལ་སྐྱེད་ཅིག །ཕྲིན་ལས་ལྷ་
མགོན་གཉན་པོ་ཐུགས་དམ་ཅན། །གློག་ལྟར་མྱུར་བའི་ཤུགས་དང་བཟློག་
མེད་སྟོབས། །བསྐྱེད་ལ་རྣལ་འབྱོར་བདག་ཅག་འཁོར་བཅས་ཀྱི། །ཚེ་
དཔལ་ཀླུང་གི་རྒྱལ་མཚན་སྲིད་རྩེར་སྒྲེངས། །སྙན་པའི་བ་དན་ས་ཆེན་
གསུམ་དུ་ཕྱོར། །གྲགས་པའི་འབྲུག་སྒྲ་མཁའ་དང་མཉམ་པར་སྒྲོགས། །
གང་བསམ་ཐོགས་མེད་བགྲོད་པའི་ལས་ཤུགས་ཀྱི། །མཐུ་སྟོབས་ནུས་
པ་རླུང་གིས་མེ་བཞིན་སྦྱོར། །ཕས་ཀྱི་རྒོལ་བ་ཀུན་ལས་རྣམ་རྒྱལ་བའི། །
འགྱུར་མེད་ཀླུང་གི་དཔལ་ཡོན་རབ་གྲུབ་སྟེ། །ཆོས་དང་སྲིད་ཀྱི་ལེགས་
ཚོགས་མ་ལུས་པ། །ཡིད་བཞིན་ལྷུན་གྱིས་གྲུབ་པའི་ཕྲིན་ལས་མཛོད།།
འདི་ནི་རང་བཟོ་མ་ཡིན་ཏེ་གཙུག་ལག་གི་དགོངས་པ་བཞིན་དུ། རབ་ཚེས་ལྕགས་ཡོས་ས་ག་ཟླ་བའི་ཚེས་བཅུ་
གཅིག རེས་གཟའ་བཀྲ་ཤིས་དང་རྒྱུ་སྐར་མེ་བཞི་རྩེ་བའི་དུས་ཚེས་བཟང་པོའི་དགུང་གི་ཆ་ལ་༧འཇམ་དཔལ་
དགྱེས་པའི་རྡོ་རྗེའི་རིག་པའི་རྩལ་ལས་བྱུང་བ་རྣོ་ཁྱད་ཕན་ཡོན་ཆེའོ། །མངྒ་ལཾ

༈ དྷཱི༔ དགེ་མཚན་རླུང་རྟ་སྙན་པའི་བ་དན་ཆེ། །འདོད་དགུ་ཀུན་
འབྱུང་མཆོད་པའི་སྤྲིན་ཕུང་འདི། །རྩ་གསུམ་དམ་ཅན་དགྲ་བླའི་ཚོགས་
ལ་འབུལ། །བསམ་དོན་ཀུན་འགྲུབ་ཕྱོགས་ལས་རྣམ་རྒྱལ་མཛོད། །ཅེས་
པ་འདི་ཡང་ཤིང་སྦྲུལ་ཟླ་ཚེས་ལ་མི་ཕམ་པས་སོ། །འདིའི་ཚིག་རྐང་གསུམ་པ་འདི་ལྷ་གང་འདོད་ལ་ཁ་བསྒྱུར་
བར་བྱ་སྟེ། གེ་སར་སྐྱེས་བུ་འཁོར་དང་བཅས་ལ་འབུལ། །ཞེས་པ་ལྟ་བུའོ། །མངྒལཾ།། །།
དྷི༔ ཀུན་མཁྱེན་བླ་མ་མི་ཕམ་རྒྱ་མཚོ་ལ་བརྟེན་པའི་
རླུང་རྟ་དཔལ་བསྐྱེད་ནི།
དྷཱི༔ རྒྱས་པར་ཕྱོགས་བཞིར་སྟག་སེང་ཁྱུང་འབྲུག་དང་དབུས་སུ་པད་ཟླའི་གདན་ལ་དྷི་ཡིག་གི་གཡས་
གཡོན་མདུན་གསུམ་དུ་མི་མཐུན་གཡུལ་རྒྱལ་གྱི་སྲོག་ཆགས་གསུམ་བྲི་བའམ། བསྡུ་ན་རང་གི་འབྱུང་ཁམས་
ཀྱི་མདོག་དང་མཐུན་པའི་དར་ལ་པད་ཟླའི་སྟེང་དུ་དྷིཝཡིག་འོད་འཁྱིལ་ཅན་བྲིས། དར་ལྕེ་ལ་ཧ་ཧྭ་ཧི་ཧཱི་ཧེ་ཧེ་ཧོ་ཧོ་
སརྦ་བི་ཛ་ཡ་སིདྡྷི་ཧཱུྃ། ཞེས་བྲིས་ལ་རི་རྩེ་མཐོ་ལ་རྣོ་བའི་རྩེར་མཆོད་དེ། དྷི༔ འདོད་དགུ་ཀུན་
འབྱུང་སྙན་པའི་བ་དན་འདི། །བླ་མ་རྩ་གསུམ་དམ་ཅན་ཚོགས་ལ་འབུལ། །
མི་མཐུན་ཀུན་ཞི་མཐུན་རྐྱེན་གོང་དུ་འཕེལ། །བསམ་དོན་ཀུན་འགྲུབ་
ཕྱོགས་ལས་རྣམ་རྒྱལ་མཛོད། །ཆོས་ཀུན་རྟེན་འབྲེལ་སྒྱུ་མའི་རྣམ་པ་ཅིར་ཡང་འཆར་དུ་རུང་བའི་
དོན་དྲན་བཞིན། ཨ་ར་པ་ཙ་དང་རྟེན་སྙིང་སྦྲགས་པ་ཁྲི་གཅིག་བཟླས་ན་ཕྱོགས་ཐམས་ཅད་ལས་རྒྱལ་བའི་དངོས་
གྲུབ་ཐོབ་པར་ཐེ་ཚོམ་མེད་དོ། །ཞེས་ངག་དབང་བློ་གྲོས་མཚུངས་མེད་པས་བྲིས་སོ། །

༈ ཧཱུྃ། མཆོག་གསུམ་རྩ་གསུམ་སྔགས་དང་ཕྱག་རྒྱའི་མཐུས། །བརྟན་
གཡོ་སྲིད་ཞིའི་ཁྱུ་གཡང་དགེ་མཚན་ཀུན། །འདིར་ཁུག་འདིར་བསྡུས་
འཕེལ་རྒྱས་མི་ནུབ་པར། །བདེ་སྐྱིད་བཀྲ་ཤིས་ལེགས་ཚོགས་དཔལ་
འབར་ཤོག །ཤིང་འབྲུག་ཟླ་༡་ཚེས་༦ལ་དྷིས་སོ། །
༈ རྩ་བརྒྱུད་བླ་མའི་བྱིན་རླབས་སྙིང་ལ་ཞུགས། །ཡི་དམ་ལྷ་ཡིས་
རྗེས་བཟུང་དངོས་གྲུབ་ཐོབ། །མཁའ་འགྲོ་དམ་ཅན་ལུས་དང་གྲིབ་བཞིན་
འགྲོགས། །གང་བསམ་ལྷུན་གྱིས་འགྲུབ་པའི་བཀྲ་ཤིས་ཤོག །
༈ རྡོ་རྗེ་སློབ་དཔོན་ཞབས་བརྟེན་བཞེད་པ་འགྲུབ། །དགེ་འདུན་
སྡེ་འཕེལ་བཤད་སྒྲུབ་བསྟན་པ་དར། །འཁོར་སློབ་སྦྱིན་བདག་མངའ་
ཐང་འབྱོར་པ་རྒྱས། །བསྟན་པ་ཡུན་རིང་གནས་པའི་བཀྲ་ཤིས་ཤོག །

༄༅། །གྲུབ་ཆེན་ཐང་སྟོང་རྒྱལ་པོའི་རྡོ་རྗེའི་གསུང་ས་སྐྱ་
ནད་གྲོལ་མར་གྲགས་པའི་སྨོན་ལམ་བྱིན་
རླབ་ཅན་བཞུགས་སོ།།
༄༅། །མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་
རིན་པོ་ཆེ་ལ་སྐྱབས་སུ་མཆིའོ། །སངས་རྒྱས་ཆོས་དང་དགེ་འདུན་རྣམས་ལ་
སྐྱབས་སུ་མཆིའོ། །བླ་མ་ཡི་དམ་མཁའ་འགྲོའི་ཚོགས་ལ་སྐྱབས་སུ་མཆིའོ།།
རང་སེམས་སྟོང་གསལ་ཆོས་ཀྱི་སྐུ་ལ་སྐྱབས་སུ་མཆིའོ། །ཞེས་ཅི་ནུས་དང་། ཨོཾ་མ་ཎི་
པདྨེ་ཧཱུཾ། བརྒྱ་རྩ་ལ་སོགས་པ་བགྲངས་མཐར། ལས་དང་གློ་བུར་རྐྱེན་ལས་གྱུར་པ་ཡི།།
གདོན་དང་ནད་དང་འབྱུང་པོའི་འཚེ་བ་སོགས། །སེམས་ཅན་ཡིད་མི་བདེ་བའི་
ནད་རྣམས་ཀུན། །འཇིག་རྟེན་ཁམས་སུ་འབྱུང་བར་མ་གྱུར་ཅིག །ཇི་ལྟར་
གཤེད་མས་འཁྲིད་པའི་གསད་བྱ་བཞིན། །སྐད་ཅིག་ཙམ་ལ་ལུས་སེམས་འབྲལ་
བྱེད་པའི། །སྲོག་འཕྲོག་ནད་ཀྱི་སྡུག་བསྔལ་ཇི་རྙེད་པ། །འཇིག་རྟེན་ཁམས་སུ་
འབྱུང་བར་མ་གྱུར་ཅིག །འཆི་བདག་གཤིན་རྗེའི་ཁ་ནང་ཆུད་པ་ལྟར། །ནད་
ཀྱི་མིང་ཙམ་ཐོས་པས་སྐྲག་བྱེད་པའི། །ཉིན་གཅིག་པ་དང་རྟག་པའི་རིམས་
སོགས་ཀྱིས། །ལུས་ཅན་ཀུན་ལ་གནོད་པར་མ་གྱུར་ཅིག །གནོད་པའི་བགེགས་
རིགས་སྟོང་ཕྲག་བརྒྱད་ཅུ་དང་། །གློ་བུར་ཡེ་འདྲོག་སུམ་བརྒྱ་དྲུག་ཅུ་དང་།།
བཞི་བརྒྱ་རྩ་བཞིའི་ནད་ལ་སོགས་པ་ཡིས། །ལུས་ཅན་ཀུན་ལ་འཚེ་བར་མ་
གྱུར་ཅིག །ལུས་སེམས་བདེ་བ་མ་ལུས་འཕྲོག་བྱེད་པའི། །འབྱུང་བཞི་འཁྲུགས་

པའི་སྡུག་བསྔལ་ཇི་སྙེད་པ། །མ་ལུས་ཞི་ཞིང་མདངས་སྟོབས་ལྡན་པ་དང་། །ཚེ་
རིང་ནད་མེད་བདེ་སྐྱིད་ལྡན་པར་ཤོག །བླ་མ་དཀོན་མཆོག་གསུམ་གྱི་ཐུགས་རྗེ་
དང་། །མཁའ་འགྲོ་ཆོས་སྐྱོང་སྲུང་མའི་ནུས་མཐུ་དང་། །ལས་འབྲས་བསླུ་བ་
མེད་པའི་བདེན་སྟོབས་ཀྱིས། །བསྔོ་བ་སྨོན་ལམ་བཏབ་ཚད་འགྲུབ་པར་ཤོག །
ཅེས་པ་འདི་ནི་གདན་ས་ཆེན་པོ་དཔལ་ལྡན་ས་སྐྱར་ནད་རིམས་མི་གཅིག་པ་སྣ་ཚོགས་བྱུང་བར། སྔགས་བོན་རྣམས་
ཀྱིས་མདོས་གཏོར་སྨན་སྔགས་སྲུང་བ་སོགས་གང་བསྒྲུབས་ཀྱང་མ་ཕན་པར་གདན་ས་སྟོངས་ལ་ཐུག་པའི་སྐབས། རྗེ་
གྲུབ་ཐོབ་ཆེན་པོས་མ་ནམ་མཁའ་མའི་སྐྱབས་འགྲོ་གྱིས། མ་ཎི་བགྲོངས། སྨོན་ལམ་འདི་ཐོབ་ཅེས་བཀའ་སྩལ་པ་
བཞིན་བགྱིས་པ་ལ་བརྟེན་ནད་ཡམས་ཐམས་ཅད་འཕྲལ་དུ་ཆད་པས། ས་སྐྱ་ནད་གྲོལ་མའི་སྨོན་ལམ་ཞེས་རྡོ་རྗེའི་
གསུང་བྱིན་བརླབས་ཀྱི་སྤྲིན་ཕུང་འཕྲོ་བར་གྲགས་སོ།། མངྒ་ལམ། །
༈ གྲུབ་ཆེན་ཐང་སྟོང་རྒྱལ་པོའི་རྡོ་རྗེའི་གསུང་མཚོན་གྱི་འཇིགས་པ་ཞི་བའི་
བདེན་ཚིག་བཞུགས་སོ། །
ཨོཾ་མ་ཎི་པདྨེ་ཧཱུྃ་ཧཱུྃ། བྱམས་ཆེན་རྒྱལ་བ་འཕགས་མཆོག་སྤྱན་རས་གཟིགས། །
ཁྲོ་རྒྱལ་རྟ་མགྲིན་རྗེ་བཙུན་སྒྲོལ་མ་སོགས། །མཚན་ཙམ་ཐོས་པས་འཇིགས་
པ་ཀུན་སེལ་བའི། །སྐྱབས་གནས་ཐུགས་རྗེའི་བདག་ཉིད་དགོངས་སུ་གསོལ།།
རྩོད་ལྡན་སྙིགས་མ་ལྔ་བདོའི་སེམས་ཅན་རྣམས། །ལས་ངན་ཕྲག་དོག་མཚོ་ཆེན་
རྡོལ་བ་ལས། །འཐབ་རྩོད་སྡུག་བསྔལ་དྲག་པོས་མནར་བ་ན། །ཡེ་ཤེས་
ཐུགས་རྗེའི་ཤུགས་ཀྱིས་སྐེམ་པར་མཛོད། །ཞེ་སྡང་མེ་ཕུང་འབར་བའི་འགྲོ་བ་
ལ༑ ༑བྱམས་པའི་བདུད་རྩིའི་ཆར་ཆེན་ཕབས་ནས་ཀྱང་། །ཕན་ཚུན་ཕ་མ་ལྟ་
བུའི་འདུ་ཤེས་ཀྱིས། །བདེ་སྐྱིད་བཀྲ་ཤིས་འཕེལ་བར་བྱིན་གྱིས་རློབས། །གང་
གི་རྒྱུད་ལ་ཞུགས་པས་སྐད་ཅིག་གིས། །བློ་སྣ་ལྷ་མིན་བཞིན་དུ་སྒྱུར་བྱེད་པ།།

འབྱུང་པོ་གདུག་པའི་ཚོགས་རྣམས་ཚར་བཅད་ནས། །ཕྱིན་ཆད་ཕྱོགས་འདིར་
རྒྱུ་བར་མ་གྱུར་ཅིག །གཡུལ་ངོར་ཤི་བའི་སེམས་ཅན་ཐམས་ཅད་ཀྱང་།།
དེང་ནས་ལས་ངན་རྒྱུ་འབྲས་ཀུན་སྤོང་ཞིང་། །བདེ་བ་ཅན་དུ་རྫུས་ཏེ་སྐྱེས་ནས་
ཀྱང་༑ ༑ཐམས་ཅད་ཞིང་དེར་འཁྲིད་པར་མཛད་དུ་གསོལ། །སྐྱེ་རྒུ་ཐམས་ཅད་
ཚེ་རིང་ནད་མེད་ཅིང་། །འཐབ་རྩོད་ཀུན་ཞི་དགེ་བ་བཅུ་ལ་སྤྱོད། །ཆར་ཆུ་
དུས་འབབ་ལོ་ཕྱུགས་རྟག་ཏུ་ལེགས། །སྣོད་བཅུད་བཀྲ་ཤིས་འཕེལ་བར་
བྱིན་གྱིས་རློབས། །ཆོས་ཉིད་རང་བཞིན་རྣམ་པར་དག་པ་དང་། །ཆོས་ཅན་
རྒྱུ་འབྲས་བསླུ་བ་མེད་པ་དང་། །བླ་མ་ཡི་དམ་དཀོན་མཆོག་ཐུགས་རྗེ་ཡིས།།
རྣམ་དག་སྨོན་ལམ་རྒྱ་ཆེར་འགྲུབ་པར་ཤོག །ཅེས་མདོ་ཁམས་མི་ཉག་གི་ཡུལ་དུ་གཡུལ་
འཁྲུགས་རྒྱུན་མི་འཆད་པ་སུས་ཀྱང་འདུམ་པར་མ་ནུས་པའི་ཚེ། རྗེ་གྲུབ་ཐོབ་ཆེན་པོ་ཕྱོགས་དེར་ཕེབས་ནས་ཐུགས་
བསྐྱེད་མཛད། བདེན་ཚིག་གསུངས་ཤིང་མེ་ཏོག་འཐོར་བ་ཙམ་གྱིས་ཐམས་ཅད་གྱི་ཕྲག་དོག་དང་ཞེ་སྡང་གི་གདུག་
སེམས་ཐམས་ཅད་ཞི་ཞིང་གཡུལ་འཁྲུགས་རྒྱུན་ཆད། ལོ་ལེགས་སྐྱ་རྒྱལ་སོགས་བཀྲ་ཤིས་ཕུན་སུམ་ཚོགས་པ་བྱུང་
བའི་རྡོ་རྗེའི་གསུང་བྱིན་རླབས་ཅན་ནོ།། །།
༈ གྲུབ་ཆེན་ཐང་སྟོང་རྒྱལ་པོའི་གསུང་མུ་གེའི་འཇིགས་པ་ཞི་བའི་
གསོལ་འདེབས་བཞུགས་སོ།།
༈ མཐའ་ཡས་འགྲོ་བ་ངེས་པར་སྒྲོལ་སླད་དུ། །བླ་མེད་བྱང་ཆུབ་མཆོག་ཏུ་
ཐུགས་བསྐྱེད་ནས། །ཚོགས་གཉིས་རྫོགས་མཛད་རྒྱལ་བ་ཐུགས་རྗེ་ཅན།།
ཕྱོགས་བཅུའི་རྣམ་འདྲེན་བྱང་སེམས་ཉན་རང་དང་། །བླ་མ་ཡི་དམ་མཁའ་
འགྲོ་ཆོས་སྲུང་ཚོགས། །གནོད་སྦྱིན་ནོར་ལྷ་གཏེར་བདག་འཁོར་དང་བཅས།།
མགོན་མེད་སྙིགས་མའི་འགྲོ་ལ་བརྩེར་དགོངས་ནས། །བཀྲེས་སྐོམ་ཉམ་

ཐག་སྡུག་བསྔལ་གྱིས་གཟིར་བའི། །ལུས་ཅན་འདི་དག་ངེས་པར་བསྐྱབ་ཕྱིར་
དུ༑ ༑རིན་ཆེན་ཟས་ནོར་འབྲུ་དང་མལ་ཆ་སོགས། །ཡིད་འོང་མཁོ་རྒུའི་ལོངས་
སྤྱོད་ཇི་སྙེད་ཀྱི། །ཆར་པ་ཛམ་གླིང་ཁ་བ་ཅན་དུ་ཕོབས། །དུས་མིན་རླུང་
དང་མེ་ཐན་ཆར་ཆུ་སོགས། །འབྱུང་བཞིའི་གནོད་པ་ཉེ་བར་ཞི་བ་དང་། །
འབྲུ་བཅུད་རྩི་ཐོག་ལོ་ཏོག་ལ་སོགས་པ། །རྫོགས་ལྡན་དུས་ལྟར་སྨིན་ཅིང་རྒྱས་
གྱུར་ཅིག །བྱམས་དང་སྙིང་རྗེའི་ཤུགས་ཀྱིས་རབ་བསྐུལ་ནས། །རྒྱ་ཆེན་སྨོན་
ལམ་བཏབ་པ་འདི་ཡི་མཐུས། །ནད་མཚོན་མུ་གེའི་བསྐལ་པ་ཉེར་ཞི་ནས།།
ཚེ་རིང་ནད་མེད་བདེ་སྐྱིད་ལྡན་པར་ཤོག །རྒྱལ་བ་སྲས་དང་བཅས་པའི་ཐུགས་
རྗེ་དང༌། །ལས་འབྲས་བསླུ་བ་མེད་པའི་བདེན་སྟོབས་ཀྱིས། །རྒྱལ་བའི་བསྟན་
པ་དར་ཞིང་རྒྱས་པ་དང་། །འགྲོ་ཀུན་བླ་མེད་བྱང་ཆུབ་མྱུར་ཐོབ་ཤོག །ཅེས་དབུས་
གཙང་དུ་ལོ་ཉེས་སད་སེར་སོགས་ཀྱིས་མུ་གེའི་འཇིགས་པ་ཆེན་པོ་བྱུང་བའི་དུས།རྗེ་གྲུབ་ཐོབ་ཆེན་པོས་ལྷ་
ལྡན་ཇོ་བོ་རིན་པོ་ཆེའི་མདུན་དུ་གསེར་གྱི་ལྷུང་བཟེད་དུ་འབྲས་བུས་བཀང་བ་ཕུལ་ཞིང་ཐུགས་སྨོན་དུ་མཛད་
པས།གང་ཟག་ལས་ཅན་རྣམས་ཀྱིས་འཕགས་པ་སྤྱན་རས་གཟིགས་ཀྱིས་ནམ་མཁའ་ནས་བོད་ཡུལ་དུ་འབྲས་
བུའི་ཆར་བ་འབེབས་པ་མཐོང་ཞིང་འགྲོ་བ་ཐམས་ཅད་བཀྲེས་སྐོམ་གྱི་སྡུག་བསྔལ་ལས་གྲོལ་བར་མཛད་པའི་
རྡོ་རྗེའི་གསུང་བྱིན་རླབས་ཅན་ནོ། །དགེའོ། །བཀྲ་ཤིས་ཤོག །སརྦ་མངྒ་ལམ།། །།

༄༅། །སྨོན་ལམ་རྒྱ་མཚོའི་ཡང་སྙིང་ཀུན་བཟང་ཞིང་གི་
ཉི་མ་བཞུགས།
བགྲང་ཡས་ཚོགས་ཟུང་དཔལ་གྱིས་བསྐྲུན་པའི་སྐུ། །ཡན་ལག་དྲུག་
ཅུ་ལྡན་པ་ཚངས་དབྱངས་གསུང་། །སྟོབས་བཅུའི་ཡོན་ཏན་ཀུན་ནས་
རྫོགས་པའི་ཐུགས། །ཐུབ་དབང་ལྷ་ཡི་ལྷ་མཆོག་དགོངས་སུ་གསོལ།།
སྡུག་བསྔལ་གསུམ་གྱིས་ཆེས་ཆེར་མནར་བའི་ཚོགས། །གང་གིས་བརྩེ་
ཆེན་ཐུགས་རྗེས་ཉེ་བར་བཟུང་། །དོན་གཉིས་འདོད་པ་ཡིད་བཞིན་
འཇོ་བའི་ཕྱིར། །བླ་མེད་བྱང་ཆུབ་མཆོག་ཏུ་ཐུགས་བསྐྱེད་ལྟར། །
བདག་ཀྱང་མཁའ་མཉམ་འགྲོ་ཀུན་མ་སྟོང་བར། །རང་དོན་ཞི་བདེའི་
དཔལ་ལ་མི་ཆགས་པར། །གཞན་ཕན་ལྷག་པའི་བསམ་སྤྱོད་རྒྱན་
བཞིན་བསྟེན། །འཇུག་པར་བྱའོ་སྲིད་པའི་གྲོང་ཁྱེར་ལ། །སྐྱེ་བ་ཀུན་
ཏུ་ཡབ་གཅིག་མཁྱེན་པའི་གཏེར། །འཇམ་དཔལ་དཔའ་བོས་དགྱེས་
བཞིན་རྗེས་སུ་བཟུང་། །ཀུན་ཏུ་བཟང་པོའི་སྨོན་ལམ་ལས་བསྟན་པའི།།
བྱང་ཆུབ་སྤྱོད་པ་རྒྱ་མཚོ་མཐར་ཕྱིན་ཤོག །མ་འོང་རྣམ་འདྲེན་དགུ་
བརྒྱ་དགུ་བཅུ་དྲུག །ཞིང་འདིར་མངོན་འཚང་རྒྱ་བའི་ཚུལ་སྟོན་ཚེ། །
རྟག་ཏུ་ཞབས་འབྲིང་ཉེར་གནས་མཆོག་ཏུ་གྱུར། །རླབས་ཆེན་ཕྲིན་
ལས་སྤེལ་བའི་མཐུ་ཐོབ་ཤོག །བཟང་ངན་ལས་ཀྱིས་འབྲེལ་བའི་སེམས་

ཅན་རྣམས། །ཚེ་འདི་འཕོས་ཚེ་བདེ་ཆེན་ཞིང་དུ་སྐྱེས། །འོད་མཚན་
སྟོང་འབར་གསུང་གིས་ལུང་བསྟན་ཐོབ། །མཁྱེན་བརྩེ་ནུས་པའི་རྩལ་
ཆེན་རྫོགས་པར་ཤོག །དྲི་མེད་རྒྱལ་བསྟན་དར་ཞིང་ཡུན་དུ་གནས། །
རིས་མེད་འགྲོ་རྣམས་ཕན་བདེའི་དཔལ་གྱིས་འཚོ། །དུས་ཀུན་ཡིད་ལ་
སྨོན་པ་འདི་ཁོ་ན། །མཐུན་འགྱུར་གསུང་གི་དབུགས་དབྱུང་དེང་འདིར་
སྩོལ། །བཀྲ་ཤིས་གང་ཞིག་ཕུན་ཚོགས་སྡེ་བཞིའི་གཏེར། །མ་ལུས་
སྐྱེ་དགུའི་ཉེར་འཚོའི་གསོས་སུ་སྨིན། །མི་ཤིས་རྒུད་པ་བཙལ་ཀྱང་མི་
རྙེད་པའི། །དགེ་ལེགས་སྣང་བས་ས་གསུམ་ཁྱབ་པར་ཤོག །ཅེས་ཡུལ་
དབུས་རྡོ་རྗེ་གདན་བྱང་ཆུབ་ཤིང་གིས་བརྒྱན་པ། དེ་བཞིན་གཤེགས་པའི་ཁྲི་དྲུང་དུ་ངག་དབང་བློ་གྲོས་མཚུངས་
མེད་ཀྱིས་སྨྲས་པ་དེ་བཞིན་དུ་འགྲུབ་པར་རྒྱལ་བ་སྲས་བཅས་རྣམས་ཀྱིས་བྱིན་གྱིས་བརླབ་ཏུ་གསོལ། སྒྲ་ཕབ་
འཁོར་ལོ་ལས་གུས་སློབ་བསོད་དར་རྒྱས་ནས་དེ་ལྟར་སྨོན་བཞིན་ཡི་གེར་བཀོད་པ་དགེའོ། །རབ་བྱུང་བཅུ་བདུན་
པའི་ལྕགས་རྟ་ཟླ་༩ཚེས༡་ལ། སྤྱི་ལོ་༡༩༩་ཟླ༡༡པའི་ཚེས་༢༩ལའོ།། །།
